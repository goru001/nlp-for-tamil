<doc id="160971" url="https://ta.wikipedia.org/wiki?curid=160971" title="இர்வின் பிரபு">
இர்வின் பிரபு

இர்வின் பிரபு ("The Lord Irwin") (ஏப்ரல் 16, 1881 – திசம்பர் 23, 1959) என்று பரவலாகவும் 1925 முதல் 1934 வரையும் பின்னர் 1934 முதல் 1944 வரை ஆலிபாக்சு வைகௌன்ட்டு ("The Viscount Halifax") எனவும் அழைக்கப்பட்ட எட்வர்டு பிரெடிரிக் லின்ட்லெ வுட், ஆலிபாக்சின் முதலாம் பிரபு ("Edward Frederick Lindley Wood, 1st Earl of Halifax") 1930களில் பிரித்தானிய கன்சர்வேட்டிவ் கட்சியின் மூத்தத் தலைவர்களில் ஒருவராக விளங்கியவர். இர்வின் பல முக்கியப் அமைச்சகங்களில் பணியாற்றியிருந்தார்; அவற்றில் வெளிநாட்டுச் செயலராக அவர் 1938 முதல் 1940 வரை பணியாற்றியது குறிப்பிடத்தக்கதாகும். இரண்டாம் உலகப் போருக்கு முன்னதாக ஐரோப்பிய நாடுகள் கடைபிடித்த விட்டுக் கொடுத்தல் கொள்கையை வடிவமைத்தவராக இர்வின் கருதப் படுகிறார். இரண்டாம் உலகப் போரின்போது பிரித்தானியத் தூதராக வாசிங்டனில் பணிபுரிந்தார்.

ஆலிபாக்சு, யார்க் ஷயர் வம்சத்தின், இரண்டாம் ஆலிபாக்சு வைகௌன்ட்டு சார்லஸ் வூட்டிற்கு நான்காவது மகனாகப் பிறந்தார். அவரது மூத்த சகோதரர் மூவரும் இளம் வயதிலேயே நோய்வாய்ப்பட்டு இறந்தனர். இதனால் இவர் குடும்பத்தின் ஒற்றை வாரிசாகி பிரபுக்கள் அவையில் இடம் பிடித்தார்.

இர்வின் பிரபு 1926 முதல் 1931 வரை இந்தியாவின் வைசிராயாக பணியாற்றினார். இவரது பாட்டனார் முன்பு இந்தியாவிற்கான அமைச்சராக இருந்ததை கருத்தில்கொண்டு மன்னர் ஜார்ஜ் V பரிந்துரையின்படி நியமிக்கப்பட்டு ஏப்ரல் 1, 1926ஆம் ஆண்டு மும்பை வந்திறங்கினார்.

அவரது பதவிக்காலத்தில் பெருத்த அரசியல் மாற்றங்கள் நிகழ்ந்தன. இந்தியா தன்னாட்சிக்குத் தயாரானநிலையில் உள்ளதா என ஆராய அமைக்கப்பட்ட சைமன் குழுவில் இந்தியர் எவரும் இடம் பெறாததை கண்டித்து நாடெங்கும் போராட்டங்கள் நடந்தன. இவற்றைக் கட்டுப்படுத்த இர்வின் வழங்கிய சலுகைகளை அரைமனதானதொன்றாக இந்தியர்கள் கருத இலண்டனில் கூடுதலானவையாக கருதப்பட்டன. இக்காலத்தில் நிகழ்ந்த குறிப்பிடத்தக்க நிகழ்வுகள்: சைமன் குழு அறிக்கைக்கு எதிரான போராட்டங்கள்; நேரு அறிக்கை; அனைத்துக் கட்சி மாநாடு; முசுலிம் லீக்கின் தலைவர் முகமது அலி ஜின்னா பதினான்கு அம்சக் கோரிக்கை; மகாத்மா காந்தியின் தலைமையில் இந்திய தேசிய காங்கிரசு நடத்திய குடிகளின் ஒத்துழையாமை இயக்கம் மற்றும் இந்திய வட்டமேசை மாநாடுகள் ஆகும்.

இர்வின் அனைத்து காங்கிரசுத் தலைவர்களையும் சிறையில் அடைத்து காந்தியுடன் பேச்சுவார்த்தை நடத்தினார். இலண்டனிலிருந்து விடுதலை வழங்குவது குறித்த எந்தவொரு ஆதரவான நிலையும் கிடைக்காதநிலையில் இர்வினின் முயற்சிகள் தோல்வியடைந்தன. நாட்டில் பிரித்தானிய குடிமைப்படுத்தலுக்கு எதிராக போராட்டங்கள் தீவிரமடைந்தன. தன்னால் எந்தவொரு வாக்குறுதியும் வழங்கவியலா நிலையில் இர்வின் அடக்குமுறையால் இந்தப் போராட்டங்களை எதிர்கொண்டார். காந்தியை கைது செய்து, பொதுக்கூட்டங்களை தடை செய்து கட்டுப்பாடுகளை விதித்தார். இந்தப் போராட்டங்களின்போது காவல்துறையின் தடியடியால் தலைவர் லாலா லஜபத் ராய் உயிரிழக்க நிலைமை மோசமானது. இதனை நேரில் கண்ட பகத் சிங் லாலாவின் மறைவிற்கு பழிவாங்கவே தனது தாக்குதலை நிகழ்த்தியதாகத் தெரிவித்தார். காந்தியின் கைது மேலும் போராட்டத்தை வலுவடையச் செய்ய சனவரி 1931இல் தில்லி உடன்பாடு|தில்லி உடன்பாட்டிற்கு வழி வகுத்தார்; இதன்படி அனைத்துத் தரப்பினரும் பங்குகொள்ளும் வட்டமேசை மாநாடு ஒன்றுக்கு ஏற்பாடு செய்ய ஒப்புக்கொண்டதை அடுத்து ஒத்துழையாமை இயக்கமும் வெளிநாட்டுப் பொருட்களை புறக்கணிக்கும் போராட்டமும் விலக்கிக் கொள்ளப்பட்டது. இரு வாரங்கள் நடந்த இந்த மாநாட்டின் முடிவில் காந்தி-இர்வின் உடன்பாடு ஏற்பட்டது.

மார்ச் 5,1931 அன்று கையெழுத்தான இந்த உடன்பாட்டின்படி

மேலும் இரண்டாவது வட்டமேசை மாநாட்டில் காங்கிரசின் ஒரே சார்பாளராக காந்தி கலந்து கொள்ளவும் உடன்பாடு ஏற்பட்டது.

மார்ச்சு 20, 1931 அன்று இர்வின் பிரபு ஆட்சியிலிருந்த இளவரசிக்காக கொடுக்கப்பட்ட ஓர் விருந்தில் காந்தியின் நேர்மை, தூய்மை மற்றும் நாடுப்பற்றை பாராட்டிப் பேசினார். இதற்கு பின்னர் ஒரு மாத காலத்தில் பணி ஓய்வு பெற்று நாடு திரும்பினார். இர்வின் திரும்பிய பின்னர் அமைதி நிலவினாலும் ஓராண்டுக்குள்ளேயே மாநாடு தோல்வியடைந்து காந்தி மீண்டும் கைது செய்யப்பட்டார்.

இர்வினின் வைசிராய் பதவிக்காலம் இருதரப்பினருக்கும் நடுநிலையில் இருந்தது; கண்டிப்புடனும் தனித்தன்மையுடனும் செயல்பட்டார். எனவே நாடு திரும்பிய பின்னர் மிகுந்த மதிப்புடன் அரசியலில் மீண்டும் ஈடுபட முடிந்தது.






</doc>
<doc id="160977" url="https://ta.wikipedia.org/wiki?curid=160977" title="ஐக்கிய அமெரிக்காவில் எசுப்பானிய மொழி">
ஐக்கிய அமெரிக்காவில் எசுப்பானிய மொழி

ஐக்கிய அமெரிக்காவில் எசுப்பானிய மொழி அதிகம் பேசப்படும் இரண்டாவது மொழியாகும்.
அமெரிக்காவின் சீனம், பிரெஞ்சு, ஜெர்மானியம், இத்தாலியம், ஹவாயி மற்றும் பழங்குடியினர் மொழிகளைப்
பேசுவோரின் மொத்தத் எண்ணிக்கையைவிட அதிகம் பேர் எசுப்பானிய மொழியைப் பேசுகின்றனர்.
அமெரிக்க மக்கட்தொகைக் கணக்கெடுப்பில் 37 மில்லியன் மக்கள் எசுப்பானிய மொழிகளைப் பேசுவதாகவும்
தாய்மொழியாகவும் இரண்டாம் மொழியாகவும் மொத்தமாக 45 மில்லியன் மக்கள் எசுப்பானியம் பேசுவதாகவும் அறியப்படுகிறது.
இதன் மூலம், மெக்சிகோவிற்கு அடுத்தபடியாக எசுப்பானியம் பேசும் அதிகம் மக்கள் அமெரிக்காவில்
வசிப்பதாக அறியப்படுகிறது. இவர்களில் பாதி பேர் ஆங்கிலமும் சரளமாகப் பேசுவதாக அறியப்படுகிறது.
உலகிலேயே அதிகம் பேசப்படும் இந்தோ- ஐரோப்பிய மொழியாக எசுப்பானியம் விளங்குகிறது.

எசுப்பானிய ஆட்சியாளர்கள் 17 ஆம் நூற்றாண்டில் அமெரிக்காவிற்கு வந்ததிலிருந்து எசுப்பானிய மொழி பரவிற்று.
அமெரிக்காவிலும், மெக்சிகோவிலும் முதலில் பேசப்பட்ட ஐரோப்பிய மொழி எசுப்பானியமே என்பது குறிப்பிடத்தக்கது. அமெரிக்காவில் ஆங்கிலத்திற்கு அடுத்தபடியாக எசுப்பானிய மொழி ஆதிக்கம் பெற்றிருக்கிறது

மாநிலம் வாரியாக எசுப்பானியம் பேசுவோரின் எண்ணிக்கை பட்டியலாகத் தரப்பட்டுள்ளது.

ஐரோப்பிய குடியேற்றவாதிகளால் வட அமெரிக்காவில் முதலில் பேசப்பட்ட மொழி இதுவே. 1513 ஆம் ஆண்டில் முற்கால அமெரிக்காவில் எசுப்பானியர்கள் வந்திறங்கினர்.
புளோரிடா என்னும் குடியிருப்பை நிர்மாணித்தனர். அமெரிக்காவின் மிகப் பழைய ஐரோப்பியக் குடியிருப்பு இதுவே. புவெர்ட்டோ ரிக்கோவின் தலைநகரான சான் யுவான் அமெரிக்காவின் பழைய நகரமாகும். முற்காலத்தில், எசுப்பானியப் போர்களாலும், நிலம் வாங்கியதாலும், பெரும்பாலான எசுப்பானியர்கள் குடியேறினர். தற்காலத்தில் இவர்களின் எண்ணிக்கை இன்னும் அதிகரித்திருக்கிறது.

1819 ஆம் ஆண்டில், ஆடம்சு ஓனிசு ஒப்பந்தத்தின்படி, புளோரிடாவை அமெரிக்காவிற்கு விற்றது ஸ்பெயின். இங்கு குடியேறிய எசுப்பானியர்கள் அமெரிக்கக் குடிமக்கள் ஆயினர். ஆயினும், தொடர்ந்து எசுப்பானிய மொழியைப் பேசினர்.

18, 9 ஆம் நூற்றாண்டுகளில், ஸ்பெயின் அமெரிக்காவின் பெரும்பகுதியை உரிமை கொண்டாடியது. லூசியானாவை அமெரிக்காவிற்கு விற்றபின், அங்கு வாழ்ந்த எசுப்பானியர்களும், பிரெஞ்சர்களும் எசுப்பானிய, பிரெஞ்சு மொழிகளைப் பேசினர்.

எசுப்பானியத்தின் பரவலான பயன்பாட்டால், நியூமெக்சி ஆட்சிமொழியாக விளங்குகிறது என பெரும்பாலானோர் எண்ணுகின்றனர். இம்மாநிலத்திற்கு ஆட்சி மொழிகள் எதுவும் கிடையாது எனினும், எசுப்பானியமும், ஆங்கிலமும், அரசாணைகளிலும், பிற சேவைகளிலும் பயன்படுத்தப்படும் என சட்டம் வகுக்கப்பட்டது. இருப்பினும், உள்ளூர் அரசுகள் பெரும்பாலும் எசுப்பானியத்திலேயே சேவைகளை வழங்குகின்றன. இங்கு பேசப்படும் எசுப்பானியம் இலக்கணத்தில் பெருமளவில் மாறுபட்டும், ஆங்கில, பிற மொழிச் சொற்களை உள்வாங்கியும் காணப்படுகிறது.

டெக்சாசு மாநிலத்தில் ஆங்கிலமே ஆட்சி மொழி போன்று செயல்படுகிறது. இருப்பினும், எசுப்பானியர்களின் புதிய குடியேற்றங்களால் எசுப்பானிய மொழி பேசுவோரின் எண்ணிக்கை அதிகரித்துள்ளது. மெக்சிகோவை ஒட்டிய எல்லையோர டெக்சாசுப் பகுதிகளில் எசுப்பானியம் அதிகம் பேசப்படுகிறது. டெக்சாசு மாநில அரசு தங்கள் அரசு இணையதளத்தில் ஆங்கிலத்தில் குறைவான அறிவுடையவர்க்காக எசுப்பானியத்திலும் தகவல்கள் வழங்கப்படும் என அறிவித்துள்ளது.

புவெர்ட்டோ ரிக்கோ அரசு எசுப்பானியம், ஆங்கிலம் ஆகிய இரு மொழிகளையும் ஆட்சி மொழியாக அறிவித்தாலும், எசுப்பானியமே ஆதிக்க மொழியாகவும், அதிகம் பேசப்படும் மொழியாகவும் திகழ்கிறது. அமெரிக்காவின் இடப்பெயர்கள் பல எசுப்பானிய மொழிச் சொற்கள் என்பதும் குறிப்பிடத்தக்கது

கலிபோர்னியாவின் முதல் அரசியலமைப்புச் சட்டம் எசுப்பானிய மொழிக்கு உரிமை வழங்கியுள்ளது.
பின்னர் ஆங்கிலம் பேசும் அமெரிக்கர்களின் எண்ணிக்கைக் கூடியதால், அனைத்து தொடர்புகளும் ஆங்கிலத்திலேயே கொள்ளப்பட வேண்டும் என சட்டம் இயற்றப்பட்டது.

எசுப்பானியம் மாநிலத்தின் அனைத்துப் பகுதிகளிலும் பேசப்படுகிறது. பல அரசு ஆவணங்கள், சேவைகள் அனைத்து எசுப்பானியத்திலும் வழங்கப்படுகின்றன.

அரிசோனாவில் ஆங்கிலமே ஆட்சி மொழியாக இருந்தாலும், மெக்சிகோவுடன் நெருங்கிய மொழி, பண்பாட்டுத் தொடர்புகளைக் கொண்டுள்ளது. இப்பகுதியில் முற்காலத்தில் அதிகளவிலான எசுப்பானியப் பேச்சாளர்கள் வாழ்ந்தனர்.

ஆங்கிலத்திற்கு அடுத்தபடியாக, எசுப்பானியம் அமெரிக்கப் பள்ளிகளிலும் கல்லூரிகளிலும் அதிகம் கற்பிக்கப்படுகிறது. அமெரிக்கக் கல்லூரியில் கற்பிக்கப்படும் மொழிகளில் நூற்றில் 53 பேர் எசுப்பானியத்தையும், 14.4 பேர் பிரெஞ்சையும், 7.1 பேர் ஜெர்மானியத்தையும், 4.5 பேர் இத்தாலியத்தையும், 4.3 பேர் அமெரிக்க சைகை மொழியையும், 3.7 ஜப்பானியத்தையும், 2.4 பேர் சீனத்தையும் கற்றிருப்பதாக ஆய்வுகள் தெரிவிக்கின்றன.

அமெரிக்காவில் பேசப்படும் எசுப்பானியத்தில் ஆங்கில மொழி பெருமளவு சொற்களிலும், சொல்லமைப்பிலும் கலந்துள்ளது. இளைய தலைமுறையினர் இருமொழிகளையும் கலந்து பேசி வருகின்றனர். புதிய தலைமுறையினர் பலர் ஆங்கிலத்திற்கு இணையாக எசுப்பானியத்தை கற்பதிலும், பேசுவதிலும் ஆர்வம் காட்டுகின்றனர். எசுப்பானிய மொழிக்கான வட அமெரிக்கக் குழு, எசுப்பானிய மொழியின் வளர்ச்சியையும் அதில் ஆங்கிலத்தின் ஆதிக்கத்தையும் ஆராய்ந்தது. அதன்படி ஒவ்வொரு மாநிலத்திற்கும் ஏற்ப எசுப்பானியம் வேறுபடுகிறது. பெரும்பான்மையினர் அமெரிக்க ஒலிப்புமுறையுடன் எசுப்பானியம் பேசுவதாக அறியப்படுகிறது.

பல எசுப்பானியச் சொற்கள் அமெரிக்க ஆங்கிலத்தில் கலந்துள்ளன.
பரவலாக அறியப்படும் சில சொற்கள்
மாற்றம் பெறாத சொற்கள் அப்படியே வழங்கப்பட்டுள்ளன. 
மாற்றம் பெற்றவைக்கு மட்டும் அடைப்புக்குறிக்குள் மூலச் சொல்லும், தமிழில் பொருளும் தரப்பட்டுள்ளது.


அமெரிக்காவில் வசிக்கும் மூன்றரை கோடி மக்கள் வீட்டில் எசுப்பானிய மொழியினைப் பேசுகின்றனர். இவர்களில் பெரும்பான்மையினர் கலிபோர்னியா, டெக்சாசு, புளோரிடா மாகாணங்களிலேயே வாழ்கின்றனர். அமெரிக்காவிற்கு ஆட்சி மொழி இல்லையென்றாலும், ஆங்கிலமே பொது மொழியாக செயல்படுகிறது. பெரும்பாலான மைய, மாநில அரசுகளின் சேவைகள், திட்டங்கள், ஆவனங்கள் ஆங்கிலத்திலேயே வழங்கப்படுகின்றன. எசுப்பானியம் அதிகம் பேசப்படும் மாநிலங்களில் எசுப்பானியத்திலும் இவை கிடைக்கின்றன. புவெர்ட்டோ ரிக்கோவில் எசுப்பானியமே ஆட்சிமொழியும் அதிகம் பேசப்படும் மொழியாகவும் உள்ளது. அமெரிக்காவில் தெற்குப் பகுதிகளில் எசுப்பானிய, ஆங்கிலப் பண்பாட்டுகளுக்கிடையே பிரச்சனைகள் எழுந்திருக்கின்றன. அமெரிக்காவில் எசுப்பானியமே அதிகம் கற்பிக்கப்படும் மொழியாக உள்ளது.

அமெரிக்காவில் எசுப்பானிய மொழி எதிர்காலத்திலும் நிலைத்திருக்கும் என்று காரணிகள் தெரிவிக்கின்றன.

புதிதாய் குடியேறும் எசுப்பானியர்களின் எண்ணிக்கை அதிகரிப்பதாலும், எசுப்பானிய ஊடகங்களின் செல்வாக்கினாலும் எசுப்பானியப் பண்பாட்டுக் கூறுகளை காணமுடிகிறது. வட அமெரிக்க இலவச வியாபார ஒப்பந்தத்தின்படி, அனைத்து அமெரிக்க உற்பத்தியாளர்களும்,
தங்கள் பொருட்களில் ஆங்கிலம், பிரெஞ்சு, எசுப்பானிய மொழிகளில் எழுதி விற்கின்றனர், எசுப்பானியர்களிடம் விற்பனை செய்யப்படும் பொருட்களுக்கு ஆங்கிலம், எசுப்பானியம் ஆகிய இரு மொழிகளிலும் விளம்பரம் செய்கின்றனர்.

அமெரிக்க அரசின் முக்கிய அரசாணைகள் எசுப்பானிய மொழியிலும் வழங்கப்படுகின்றன. எசுப்பானிய மொழியை அறிந்த ஆங்கிலேயே அரசியல்வாதிகள் எசுப்பானியர் அதிகம் வாழும் பகுதியில் எசுப்பானிய மொழியிலேயே பேசுகின்றனர். இதுவரை 500 செய்தித்தாள்களும், 152 சஞ்சிகைகளும், 205 பதிப்பகங்களும் எசுப்பானிய மொழியில் இயங்குகின்றன. எசுப்பானியர்கள் வாழும் பகுதியில் அமெரிக்காவின் அஞ்சல் துறை எசுப்பானிய மொழியிலும் அறிக்கைகளை வெளியிடுகிறது. குடியேறியவர்களின் மொழிகள் சிறுகச் சிறுக மறைந்து வந்தாலும், எசுப்பானியம் பேசும் நாடுகளை ஒட்டி இருப்பதாலும், குடியேறுபவர்களின் எண்ணிக்கை அதிகரிப்பதாலும் எசுப்பானிய மொழி உறுதியாகப் பேசப்படுகிறது. ஆயினும் முற்காலத்தில் எசுப்பானியம் பேசியவர்கள் தற்காலத்தில் தம் மொழியை இழந்துவருகின்றனர். குறிப்பாக, மைக்ரோனேசியா, மார்சல் தீவுகள், பிலிப்பீன்சு ஆகிய நாடுகளில் மெல்ல மெல்ல
மறைந்து வருகின்றது.

”ஆங்கிலம் மட்டுமே இயக்கம்” எனும் இயக்கம் அமெரிக்காவின் ஆட்சி மொழியாக ஆங்கிலம் மட்டுமே இருக்க வேண்டும் என்கிறது. இவ்வியக்கத்தைச் சேர்ந்தவர்கள், எசுப்பானியர்களை ஆங்கிலம் கற்குமாறு அழுத்தம் கொடுக்கின்றனர்.

பெரும்பாலும், எசுப்பானியர்கள் எசுப்பானியம், ஆங்கிலம் ஆகிய இருமொழிகளைப் பேசுகின்றனர். குறைந்த அளவினர் எசுப்பானியம் மட்டுமோ, ஆங்கிலம் மட்டுமோ பேசுகின்றனர். அதிக எண்ணிக்கையில் குடியேறுபவர்களைக் காட்டிலும், ஏற்கனவே இங்கு வசிப்பவர்கள்
தலைமுறை தலைமுறையாக தங்கள் மொழியைப் பேசி வருவதன் மூலமே எசுப்பானிய மொழியின் நிலையினை நன்கு அறியலாம்.

எசுப்பானிய அமெரிக்கர்கள் வெவ்வேறு அளவில் ஆங்கிலம் பேசினாலும், ஏறத்தாழ 50 சதவிகிதத்தினர் வீட்டில் எசுப்பானியம் மட்டுமே பேசுவதாகவும், மீதி பேர் வீட்டில் ஆங்கிலம் மட்டுமே பேசுவதாகவும் ஆய்வில் தெரிவிக்கப்பட்டுள்ளது. இப்படி இருந்தாலும் அமெரிக்காவில் பிறந்த இளந்தலைமுறையினர் ஆங்கிலத்தையே அதிகம் பேசுவதாக ஆய்வுகள் தெரிவிக்கின்றன.


</doc>
<doc id="160981" url="https://ta.wikipedia.org/wiki?curid=160981" title="மு. ஆலாலசுந்தரம்">
மு. ஆலாலசுந்தரம்

முருகேசு ஆலாலசுந்தரம் ("Murugesu Alalasundaram", இறப்பு: செப்டம்பர் 2, 1985) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.

ஆலாலசுந்தரம் யாழ்ப்பாணம், நாயன்மார்க்கட்டைச் சேர்ந்தவர். தமிழ்நாடு, சென்னையில் கல்வி கற்றுப் பட்டம் பெற்றுத் திரும்பியவர் ஆரம்பத்தில் ஆசிரியராகப் பணியாற்றினார்.

இலங்கைத் தமிழரசுக் கட்சியின் சார்பில் கிளிநொச்சி தேர்தல் தொகுதியில் 1970 நாடாளுமன்றத் தேர்தலில் போட்டியிட்டு அகில இலங்கைத் தமிழ்க் காங்கிரஸ் கட்சி வேட்பாளர் வீ. ஆனந்தசங்கரியிடம் தோற்றார். 1972 இல் தமிழரசுக் கட்சி, தமிழ்க் காங்கிரசு, மற்றும் சில கட்சிகள் இணைந்து தமிழர் விடுதலைக் கூட்டணியைத் தோற்றுவித்தன. 1981 மார்ச்சு மாதத்தில் கோப்பாய்த் தொகுதி உறுப்பினர் சி. கதிரவேலுப்பிள்ளை இறந்ததை அடுத்து, தமிழர் விடுதலைக் கூட்டணி ஆலாலசுந்தரத்தை உறுப்பினராக நியமித்தது. ஆலாலசுந்தரம் 1981 சூலை 23 இல் நாடாளுமன்றத்துக்கு சென்றார்.

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் ஆலாலசுந்தரம் நாடாளுமன்ற இருக்கையை இழந்தார். சூலை கலவரத்தை அடுத்து பல தமிழ் அரசியல்வாதிகள் இந்தியாவுக்குத் தப்பிச் சென்றனர். ஆலாலசுந்தரம் உட்பட ஒரு சிலரே இலங்கையில் தங்கியிருந்தனர். ஆலாலசுந்தரம் தமது நல்லூர் இல்லத்தில் இறுதிக் காலத்தில் தங்கியிருந்தார்.

1985 செப்டம்பர் 2 நள்ளிரவில் இனந்தெரியாத இருவர் நல்லூர் கல்வியங்காட்டில் உள்ள ஆலாலசுந்தரத்தின் இல்லத்துக்குச் சென்று அவரை ஆயுத முனையில் கடத்திச் சென்றனர். வாகனம் ஒன்றில் ஏற்றி உடுவிலுக்குச் சென்ற அவர்கள் அங்கு உடுவில் தொகுதியின் முன்னாள் நாடாளுமன்ற உறுப்பினர் வி. தர்மலிங்கத்தையும் சேர்த்துக் கடத்திச் சென்றனர். அடுத்த நாள் அதிகாலையில் ஆலாலசுந்தரத்தின் உடல் சூட்டுக் காயங்களுடன் அவரது வீட்டுக்கு அருகில் கிடக்கக் காணப்பட்டது. தருமலிங்கத்தின் இறந்த உடல் தலையில் சூட்டுக் காயத்துடன் மானிப்பாய்க்கு அருகில் தாவடியில் உள்ள இடுகாடு ஒன்றில் கிடக்கக் காணப்பட்டது.

இப்படுகொலைகளுக்கு எவரும் உரிமை கோரவில்லை. ஈழ தேசிய விடுதலை முன்னணியின் உறுப்பினர்களே இப்ப்டுகொலைகளை நிகழ்த்தியதாக தருமலிங்கத்தின் மகனும், தமிழீழ மக்கள் விடுதலைக் கழக உறுப்பினருமான தர்மலிங்கம் சித்தார்த்தன் குற்றம் சாட்டினார். விடுதலைப் புலிகளே இதனை நிகழ்த்தியதாக இலங்கை அரசு தெரிவித்து வந்தது. ஆனாலும், இப்படுகொலைகளை இந்தியாவின் புலனாய்வு அமைப்பான ரோவின் கட்டளைக்கிணங்க தமிழீழ விடுதலைக் கழகமே நிகழ்த்தியதாக பரவலாக நம்பப்படுகிறது. ஆலாலசுந்தரம் டெலோ அமைப்புக்கு மிகவும் நெருங்கியவராக இருந்தார், அத்துடன் டெலோ தலைவர் சிறீ சபாரத்தினத்தின் உறவினரும் ஆவார்.


</doc>
<doc id="160984" url="https://ta.wikipedia.org/wiki?curid=160984" title="கூத்தர்">
கூத்தர்

கூத்து என்பது நாடகம். கூத்தர் என்போர் நாடகம் ஆடுவோர். கூத்தர் பற்றிப் பண்டைய தமிழ்நூல்கள் தெரிவிக்கும் கருத்துகள் இவை.
கூத்தர் ஆங்காங்கே களம் அமைத்துக்கொண்டு கூத்தாடுவர். கூத்தாடும் அவர்களது அவைக்கு ஒவ்வொருவராக வருவர். கூத்து முடிந்ததும் ஒரே நேரத்தில் அனைவரும் சென்றுவிடுவர். செங்குட்டுவன் கனக விசயரை வென்றபோது அவர்களின் பக்கம் இருந்து போரிட்டவர்கள் பல வகையான வேடமிட்டுக்கொண்டு போர்க்களத்திலிருந்து தப்பித்து ஓடினர். அந்த வேடங்களில் ஒன்று ஆடும் கூத்தர் வேடம். உயிர் உடலில் ஆடும் கூத்தர் போல் விளையாடிவிட்டுப் போய்விடும். புறத்திணை ஆற்றுப்படை நூல்களில் ஆற்றுப்படுத்தப்படும் மாந்தராக வருவர். மலைபடுகடாம் நூலைக் கூத்தர் ஆற்றுப்படை எனவும் குறிப்பிடுவர்.

கற்புநிலை ஒழுக்கத்தில் கூத்தரின் பங்கு இன்னதெனத் தொல்காப்பியம் தொகுத்துக் காட்டுகிறது. தலைவன் வேறொரு நாட்டுக்குச் சென்றிருக்கும்போது அவன் எப்படி இருக்கிறான் என்பதைக் கண்டுவந்து தலைவிக்குக் கூறுவர். 


</doc>
<doc id="160991" url="https://ta.wikipedia.org/wiki?curid=160991" title="வர்ஜீனியா பல்கலைக்கழகம்">
வர்ஜீனியா பல்கலைக்கழகம்

வர்ஜீனியா பல்கலைக்கழகம், அமெரிக்காவின் வர்ஜீனியாவில் அமைந்துள்ள பொதுத்துறை ஆராய்ச்சிப் பல்கலைக்கழகம். இதை அமெரிக்காவின் "தாமசு ஜெபர்சன்" 1819 ஆம் ஆண்டில் வடிவமைத்தார். வர்ஜீனியா பல்கலைக்கழகம் மட்டுமே அமெரிக்கப் பல்கலைக்கழகங்களில் உலகப் பாரம்பரியக் களம் என ஐக்கிய நாடுகள் கல்வி, அறிவியல், பண்பாட்டு நிறுவனச் சான்றைப் பெற்றுள்ளது.

2012 ஆம் ஆண்டுக்கான ஐக்கிய அமெரிக்காவின் செய்திக்குறிப்பில், இப்பல்கலைக்கழகம் அமெரிக்காவின் இரண்டாவது சிறந்த பொதுத்துறைப் பல்கலைக்கழகம் என்றும் அந்நாட்டில் அனைத்துப் பல்கலைக்கழகங்களிலும் 24 வது சிறந்த பல்கலைக்கழகம் என்றும் அறியப்பட்டது.



</doc>
<doc id="160993" url="https://ta.wikipedia.org/wiki?curid=160993" title="இந்தியத் தலைமை ஆளுநர்">
இந்தியத் தலைமை ஆளுநர்

இந்தியத் தலைமை ஆளுநர் ("Governor-General of India"), அல்லது 1858 முதல் 1947 வரை வைசிராயும் இந்தியத் தலைமை ஆளுநரும் ("Viceroy and Governor-General of India") இந்தியாவில் பிரித்தானிய நிருவாகத்தின் சார்பாளராகவும் அரசுத் தலைவராகவும் செயல்பட்டார். இந்திய விடுதலைக்குப் பின்னர் இந்திய அரசரின் சார்பாளராகவும் பணிவழிப்படி நாட்டுத் தலைவராகவும் விளங்கினார். இப்பதவி 1773இல் கொல்கத்தாவிலிருந்த வில்லியம் கோட்டையின் பிரித்தானிய மாநில தலைமை ஆளுநராக உருவாக்கப்பட்டது. துவக்கத்தில் வில்லியம் கோட்டைக்கு மட்டுமே ஆட்சியுரிமை பெற்ற தலைமை ஆளுநர் பின்னர் மற்ற கிழக்கிந்திய நிறுவன அதிகாரிகளை மேற்பார்வையிடும் அதிகாரம் பெற்றார். அனைத்து பிரித்தானிய இந்தியாவிற்குமான முழுமையான அதிகாரம் 1833ஆம் ஆண்டில் வழங்கப்பட்ட பின்னர் இந்தியத் தலைமை ஆளுநர் என அறியப்பட்டார்.



</doc>
<doc id="161000" url="https://ta.wikipedia.org/wiki?curid=161000" title="இறம்பொடை">
இறம்பொடை

இறம்பொடை அல்லது இரம்படை ("Ramboda") நகரம் இலங்கையின் மத்திய மாகாணத்தில் நுவரேலியா மாவட்டத்தில் கண்டி - நுவரெலியா பெருந்தெருவில் அமைந்துள்ள சிறிய நகரம் ஆகும். இங்கே தமிழ், சிங்கள இனத்தவர்களும் சிறிய அளவில் இசுலாமிய மதத்தவர்களும் வாழ்கின்றனர். தேயிலை, கோப்பி மற்றும் மரக்கறி வகைகளும் செய்கை பண்ணப்படுகிறது.

இது ஒரு சுற்றுலாத் தலமாகவும் திகழ்கிறது. இங்கு புகழ் பெற்ற சிறி ஆஞ்சநேயர் கோவில், இறம்பொடை நீர்வீழ்ச்சி ஆகியவை அமைந்துள்ளன. சப்பானின் நிதியுதவியுடன் அமைக்கப்பட்ட இறம்பொடை சுரங்கப்பாதை இலங்கையிலுள்ள மிக நீண்ட சுரங்கப்பாதையாகும்.


</doc>
<doc id="161005" url="https://ta.wikipedia.org/wiki?curid=161005" title="தமிழகப் பறவைகள் சரணாலயங்கள்">
தமிழகப் பறவைகள் சரணாலயங்கள்

இந்திய மாநிலங்களில் தமிழகம் வனப்பரப்பில் 17% பெற்று 14-ம் இடத்தில் உள்ளது. தமிழகக் காடுகளில் புலி, சிறுத்தை, கரடி, யானை, செந்நாய், ஓநாய், குள்ளநரி போன்ற விலங்கினஙளும், இருவாட்சி, பிணம் தின்னிக் கழுகு, மரகதப் புறா (தமிழகத்தின் மாநில பறவை), பூஞ்சிட்டு, பலவித குக்குறுவான்கள், கொண்டைக் குருவிகள், சிரிப்பான்கள், வானம்பாடிகள் உள்ளிட்ட பறவைகளும், பலவித பூச்சிகள், நீர்நிலைகள், ஏரி, ஆறு,குளம் என பல்வேறு சூழலமைப்புகள் உள்ளன. தமிழகத்தில் 60 குடும்பங்களில் 360 வகையான பறவைகள் வாழ்ந்து வருகின்றன. நீர்நிலைகளில் பறவைகளை பாதுகாக்க 13 பகுதிகளை பறவைகள் சரணாலயங்களாக தமிழக அரசு அறிவித்துப் பாதுகாத்து வருகிறது.

ஆண்டுதோறும் செப்டம்பர்-அக்டோபர் மாதங்களில் தமிழக நீர்நிலைகளை நாடி லட்சக்கணக்கான பறவைகள் வந்து, ஏப்ரல்-மே மாதங்களில் தங்கள் இருப்பிடங்களுக்குத் திரும்பி செல்கின்றன. சாதாரணமாக காணும் வெள்ளைக் கொக்கு, நாரைகள், நீர்க்காகங்கள் யாவும் தமிழகத்திற்கே உரித்தான பறவைகள் ஆகும். இதில் மாநிலம் விட்டு மாநிலம் செல்லக்கூடியதும், நீண்ட தூரமான சைபீரியா, ஐரோப்பிய நாடுகள், மியான்மர், இலங்கை, பாகிஸ்தான் போன்ற நாடுகளில் இருந்து வரும் பலவித வாத்துக்கள், உள்ளான்கள், ஆலாக்கள் என அனைத்தும் அடங்கும்.

ஏரி, குளங்கள், ஆறுகள், போன்ற நீர்நிலைகளைப் பலவித நீர்ப்பறவைகள் தங்களது வாழிடமாகக் கொண்டு வாழ்கின்றன.

தமிழ்நாடு, ஆந்திர கடற்கரையோரத்தில் 481 ச.கி.மீ., பரப்பளவில் அமைந்துள்ள பழவேற்காடு காப்பகத்தில், 153 ச.கி.மீ., பரப்பளவு தமிழக எல்லைக்குட்பட்டதாகும். சென்னையில் இருந்து 90 கி.மீ., தொலைவிலும், பொன்னேரியில் இருந்து 19 கி.மீ., தொலைவிலும் பழவேற்காடு பறவைகள் காப்பகம் அமைந்துள்ளது. 800 முதல் 2000 மி.மீ., வரை ஆண்டுதோறும் மழை வளம் பெறும் சூழலமைப்பு பழவேற்காட்டில் காணப்படுகிறது. நவம்பர் முதல் பிபரவரி வரையிலான மாதங்கள் சரணாலயத்தைக் காண ஏற்ற நாடகளாகும்.

77.85 ஏக்கர் பரப்பில் ஈரோடு மாவட்டத்தில் வெள்ளோடு பறவைகள் சரணாலயம் அமைந்துள்ளது. ஈரோட்டில் இருந்து 12 கி.மீ., தொலைவில் அமைந்துள்ள வெள்ளோட்டில், உள்ளூர் வலசை பறவைகளான மஞ்சள் மூக்கு நாரை, கரண்டி வாயன், கூழைக்கடா, நத்தைக் குத்தி நாரை, வெள்ளை அரிவாள் மூக்கன் போன்றவைகளை ஆண்டின் கடைசி நவம்பர் முதல் ஏப்ரல் வரையிலான மாதங்களில் பெருந்திரளாக காணலாம்.

சென்னையில் இருந்து 86 கி.மீ., தொலைவில் மதுராந்தகம், செங்கல்பட்டிற்கு அருகில் 61.21 ஏக்கர் பரப்பளவில் கரிக்கிலி பறவைகள் சரணாலயம் அமைந்துள்ளது. செப்டம்பர் மாத துவக்கத்தில் கரிக்கிலியை நாடி வரும் பறவைகளை மார்ச், ஏப்ரல் வரை காணப்படுகின்றன.

தமிழகத்தின் அரியலூர் மாவட்டத்தில் 454 ஏக்கர் பரப்பளவில் பல வண்ணப் பறவைகளுடன் மனதை கவரும் வண்ணம் கரைவெட்டி பறவைகள் சரணாலயம் அமைந்துள்ளது. திருச்சியில் இருந்து 50.கி.மீட்டரும், தஞ்சாவூரில் இருந்து 35 கி.மீ., தூரத்திலும் அமைந்துள்ளது. 321 ஏக்கர் பரப்பளவில் அமைந்துள்ள சரணாலயத்திற்கு அருகாமை நகராக அரியலூர் 15 கி.மீ., தொலைவில் உள்ளது. அக்டோபர், நவம்பர் மாதங்களில் வரத் தொடங்கும் பறவைகள், இங்கு வெப்பம் அதிகமாக வரத் தொடங்கும் மே மாதத்தில் திரும்பத் தொடங்குகின்றன. ஆண்டிற்கு 800 முதல் 2000 மி.மீ., வரை மழை பொழியும் இடமாக வேட்டக்குடி அமைந்துள்ளது.

திருவாவூர் மாவட்டத்தில் அமைந்துள்ள உதயமார்தாண்டபுரம் பறவைகள் சரணாலயம், 1999-ம் ஆண்டு சரணாலயமாக அறிவிக்கப்பட்டது. திருவாருரில் இருந்து 65 கி.மீ., தொலைவிலும், தஞ்சாவூரில் இருந்து 68 கி.மீ. தொலைவிலும் உதயமார்தாண்டபுரம் அமைந்துள்ளது. மேட்டூர் அணையின் நீரே, உதயமார்தாண்டபுரம் சரணாலயத்திற்கு ஆதாரமாக உள்ளது. 45 ஏக்கர் பரப்பளவில் இயற்கை எழிலுடன் அமைந்துள்ள உதயமார்தாண்டபுரம் சரணாலயத்திற்கு ஆகஸ்ட் முதல் டிசம்பர் வரை பறவைகளின் வருகைக் காலமாகும். கோடையின் துவக்கமான ஏப்ரல் முதல் ஆகஸ்ட் வரையிலான காலத்தில் நீர் வரத்தின்றி வறண்டு காணப்படும்.

1999-ம் ஆண்டு சூலை மாதம் சரணாலயமாக அறிவிக்கப்பட்ட வடுவூர் பறவைகள் சரணாலயம், திருவாரூர் மாவட்டத்தில் அமைந்துள்ளது. தஞ்சாவூரில் இருந்து 25 கி.மீ., தொலைவில் அமைந்த வடுவூர், 40 விதமான நீர்ப் பறவைகளின் வருகை தரும் இடமாகும். நவம்பர் மாதத்தில் 20,000 பறவைகள் இங்கு வந்தது பதிவு செய்யப்பட்டுள்ளது. ஆகஸ்ட் துவங்கி டிசம்பர், சனவரி வரையிலான காலத்தில் பறவைகள் இங்கு வந்து செல்லும்.

இராமநாதபுரம் மாவட்டத்தில் முதுகுளத்தூர் வட்டத்தில் பலவித வண்ணப் பறவைகளால் எழிலுடன் காட்சி தரும் சித்திரன்குடி பறவைகள் சரணாலயம், 1989-ம் ஆண்டு சரணாலயமாக அறிவிக்கப்பட்டு பராமரிக்கப்பட்டு வருகிறது. 47.63 ஏக்கர் பரப்பில் அமைந்துள்ள சித்திரன்குடியில் இருந்து 12 கி.மீ., தொலைவில் சாயல்குடியும், 45 கி.மீ., தொலைவில் இராமநாதபுரமும் அமைந்துள்ளது.

திருநெல்வேலியில் இருந்து 33 கி.மீட்டரில் அமைந்துள்ள கூந்தன்குளம், 1994-ம் ஆண்டு சரணாலயமாக அறிவிக்கப்பட்டு, செம்மையாக பராமரிக்கப்பட்டு வருகிறது. கூந்தன்குளம், காடன் குளம் என இயற்கையாக அமைந்துள்ள நீர்ப்பரப்பில் 129.33 ஏக்கரில் பரந்து விரிந்துள்ள பறவைகள் புகலிடத்தில் பூநாரைகளின் வரவு அதிகமாக இருக்கும் இடமாகும். கூந்தன் குளம் கிராம மக்களின் அரவணைப்பில், பறவைகள் யாவும், மனிதர் பயம் இன்றி அனைத்து வீடுகளின் மரங்களிலும் கூடுகள் அமைந்து முட்டையிட்டு, குஞ்சுகளை பாதுகாத்துக் கொள்கின்றான.

இராமநாதபுரம் மாவட்டம், சாயல்குடியில் அமைந்துள்ள மேல்-கீழ் செல்வனூர் பறவைகள் சரணாலயம், தமிழகத்தின் பெரிய பறவைகள் சரணாலயமாகும். 593.06 ஏக்கர் பரப்பில் விரிந்துள்ள பறவைகள் புகலிடம் 1998-ம் ஆண்டு முறைப்படி சரணாலயமாக அறிவிக்கப்பட்டது.சாயல்குடியில் இருந்து 12 கி.மீட்டரும், கடலாடியில் இருந்து 15 கி.மீட்டரும், இராமநாதபுரத்தில் இருந்து 45 கி.மீ., தொலைவிலும் இப்பறவைகள் சரணாலயம் அமைந்துள்ளது.

170 பறவை இனங்களுக்கு வாழ்விடமாக உள்ள கஞ்சிரன் குளம், 1989-ம் ஆண்டு சரணாலயமாக அறிவிக்கப்பட்டது. முதுகுளத்தூரில் இருந்து 8 கி.மீ., தொலைவிலும், மதுரையில் இருந்து 117 கி.மீ., தொலைவிலும் கஞ்சிரன் குளம் அமைந்துள்ளது.

சிவகங்கை மாவட்டத்தில் அமைந்துள்ள ஒரே பறவைகள் சரணாலயம் வேட்டங்குடியாகும். 38.4 ஏக்கர் பரப்பளவில் இயற்கை எழிலுடன் காணப்படும் வேட்டங்குடி, 1977-ம் ஆண்டு சூன் மாதம் சரணாலயமாக அறிவிக்கப்பட்டது. காரைகுடியில் இருந்து 32 கி.மீ., தொலைவில் வேட்டங்குடி அமைந்துள்ளது.

தமிழகத்தின் பழமையான சரணாலயங்களில் வேடந்தாங்கலும் ஒன்று என்பது குறிப்பிடத்தக்கது. கிராம மக்களின் பாதுகாப்பில் 250 ஆண்டு காலமாக பறவைகள் வாழிடமாக இருந்து வருகிறது. சென்னையில் இருந்து 75 கி.மீ., தொலைவிலும், செங்கல்பட்டில் இருந்து 30 கி.மீ., தொலைவிலும் வேடந்தாங்கல் பறவைகள் சரணாலயம் அமைந்துள்ளது. வேடந்தாங்கலில் இருந்து கிழக்கு பக்கமாக சற்றேறக் குறைய 7 கி.மீ., தொலைவில் கரிக்கிலி பறவைகள் சரணாலயம் அமைந்துள்ளது.

கோடியக்கரை சரணாலயம் தமிழகத்தின் கடைகோடியில் இயற்கையான முறையில் அமைந்துள்ளது. வேளாங்கண்ணியில் இருந்து 28 கி.மீ., தூரத்திலும், வேதாரண்யத்தில் இருந்து 13 கி.மீ., தொலைவிலும் கோடியக்கரை அமைந்துள்ளது.




</doc>
<doc id="161007" url="https://ta.wikipedia.org/wiki?curid=161007" title="கிரிமியப் போர்த்தொடர்">
கிரிமியப் போர்த்தொடர்

கிரிமியப் போர்த்தொடர் ("Crimean Campaign") 1941-42ல் இரண்டாம் உலகப் போரின் கிழக்குப் போர்முனையில் நிகழ்ந்தது. இது சோவியத் ஒன்றியத்தின் மீது ஜெர்மானியப் படையெடுப்பான பர்பரோசா நடவடிக்கையின் பகுதியாகத் தொடங்கியது. இதில் ஏறத்தாழ எட்டு மாதகாலக் கடும் சண்டைக்குப் பின் அச்சுப் படைகள் சோவியத் ஒன்றியத்திடம் இருந்து கிரிமியா தீபகற்பத்தைக் கைப்பற்றின.



</doc>
<doc id="161012" url="https://ta.wikipedia.org/wiki?curid=161012" title="பொதுநலவாயம்">
பொதுநலவாயம்

காமன்வெல்த் ("Commonwealth") ஓர் பொதுவான நல்நோக்கம் கொண்டு நிறுவப்படும் அரசியல் சமூகத்திற்கான வழமையான ஆங்கிலச் சொல்லாகும். இதனை பொதுநலவாயம் எனத் தமிழில் குறிப்பிடுகின்றோம். பல்லாண்டுகளாக இது குடியரசியலுக்கு இணையாக எடுத்தாளப்படுகின்றது. 

ஆங்கிலேய பெயர்ச்சொல்லான "காமன்வெல்த்" 15ஆம் நூற்றாண்டிலிருந்தே "பொதுநலம்; பொது நன்மை அல்லது பொது ஆகுபயன்" என்ற பொருளிலே விளங்கி வந்துள்ளது. இது இலத்தீனச் சொல்லான "ரெஸ் பப்ளிகா" என்பதன் மொழிபெயர்ப்பாக வந்துள்ளது. 17ஆவது நூற்றாண்டில் "காமன்வெல்த்" துவக்கத்திலிருந்த "பொதுநலம்" அல்லது "பொதுச் செல்வம்" என்ற பொருளிலிருந்து "பொது மக்களிடம் அரசாண்மை வழங்கப்பட்ட நாடு; குடியரசு அல்லது மக்களாட்சி நாடு" என்பதைக் குறிக்குமாறு விரிவானது.

ஆத்திரேலியா, பகாமாசு, டொமினிக்கா ஆகிய மூன்று நாடுகளும் நான்கு ஐக்கிய அமெரிக்க மாநிலங்களும் இரண்டு ஐ.அ. ஆட்புலங்களும் தங்களின் அலுவல்முறைப் பெயரில் பொதுநலவாயம் என்பதை இணைத்துக்கொண்டுள்ளன. அண்மையில், சில இறையாண்மை நாடுகளின் பாசமான இணைவுகளுக்கும் இச்சொல் பயன்படுத்தப்படுகின்றது; குறிப்பிடத்தக்கதாக நாடுகளின் பொதுநலவாயம், பிரித்தானியப் பேரரசின் கீழிருந்த முந்தைய நாடுகளின் கூட்டைக் கூறலாம். பல நேரங்களில் இந்தக் கூட்டே சுருக்கமாக "தி காமன்வெல்த்" என ஊடகங்களில் குறிப்பிடப்படுகின்றது.



</doc>
<doc id="161014" url="https://ta.wikipedia.org/wiki?curid=161014" title="விருந்தினர்">
விருந்தினர்

விருந்தினர் என்போர் விருந்தாளிகள். வடநூலார் இவர்களை ‘அதிதி’ என்பர். தமிழ்நெறி வாழ்க்கையில் விருந்தினர் வெறுமனே விருந்துண்டு செல்பவர்கள் அல்லர். கற்பியல் வாழ்க்கையில் தலைவன் தலைவியர் கூடி வாழ உதவி புரியும் வாயில்களாகவும் விளங்கினர். 
தலைவியின் ஊடலைத் தணிக்கும் வாயில்களில் ஒருவர் விருந்தினர். 
விருந்து வந்தால் களவு ஒழுக்கமும் தடைபடும். 
தலைவி ஊடாமல் இருக்கத் தலைவன் விருந்தினரோடு வருவது வழக்கம். 
தலைவியின் மாண்புகளில் ஒன்று விருந்தோம்பல். 
இல்லறத்தார் பேணவேண்டிய ஐவருள் ஒருசாரார் விருந்தினர். விருந்தோம்பல் பற்றித் திருக்குறள் சிறப்பாக எடுத்துரைக்கிறது.


</doc>
<doc id="161015" url="https://ta.wikipedia.org/wiki?curid=161015" title="மசக்கை">
மசக்கை

மசக்கை (Morning sickness அல்லது nausea gravidarum ) என்பது பெண்களில் கருவுற்ற ஆரம்ப நாட்களில் காணப்படும் உடற்சோர்வு, வாந்தி, மயக்கம் முதலான அசாதாரண உடல்நிலையாகும். இது பொதுவாக கருவுறும் பெண்களில் அரைவாசிக்கு மேல் ஏற்படுவதாகக் கூறப்படுகின்றது. அனேகமாக காலைவேளைகளிலே இது ஏற்பட்டு பின் படிப்படியாக குறைவதுண்டு. கருவுற்று முதல் 12 வாரங்கள் வரைக் காணப்படும்.

மசக்கையின் போது உணவை வாயருகே கொண்டு சென்றாடலே ஓங்காளமும் வாந்தியும் ஏற்படும். பலருக்குப் பசி எடுப்பதில்லை. சிலரில் பசி எடுத்தாலும் சாப்பிட முடிவதில்லை. வியர்வை மணம், புகை, எண்ணெய் வாசனை எதை நுகர்ந்தாலும் வாந்தி வரும். இவ்வாறு வாந்தி காரணமாக நீரிழப்பு ஏற்பட்டு உடல் வரட்சி அடைவதனால் குருதி அமுக்கம் குறைவடைந்து உடல் சோர்வு காணப்படும்.

கருத்தரித்தல் காரணமாக




</doc>
<doc id="161025" url="https://ta.wikipedia.org/wiki?curid=161025" title="உயிரினங்களின் பரிணாம வரலாறு">
உயிரினங்களின் பரிணாம வரலாறு

புவி 4.5 பில்லியன் ஆண்டுகளுக்கு முன்பு தோன்றியதிலிருந்து உயிரினங்கள் தோன்றிய விதமும் அவற்றின் பரிணாம வளர்ச்சியும் பற்றி ஆராயும் வரலாற்றுப் பிரிவே உயிரினங்களின் பரிணாம வரலாறு எனப்படும். புவி தோன்றி 1 பில்லியன் ஆண்டுகளுக்குள் உயிரினங்கள் தோற்றம் பெற்றன. தற்போதுள்ள உயிரினங்களுக்கிடையே உள்ள அமைப்பொற்றுமை ஒரு பொது மூதாதையர் அனைத்து உயிரினங்களுக்கும் உள்ளதை உறுதிப்படுத்துகின்றது. புவியில் முதலில் தோன்றிய உயிரினமாக நுண்ணுயிரி வகையொன்றே கருதப்படுகின்றது. முதல் உயிரியானது வேதியியல் தாக்கங்களின் விளைவால் நீரினடியில் உருவாகியவையாகும். இதற்கான சூழல் தரையில் இல்லாமையால் ஆழமான நீரே இதற்குப் பொருத்தமான ஊடகமாக விளங்கியது. இவ்வகை வேதியல் தாக்கங்களுக்கான சக்தி கடலடி எரிமலைகளாலும், புற ஊதாக் கதிர்களாலும், மின்னலாலும் வளங்கப்பட்டது.

தற்போசணை நுண்ணுயிரிகள் கிட்டத்தட்ட 3.5 பில்லியன் ஆண்டுகளுக்கு முன்பு தோன்றின. இவை தற்போதைய சயனோபாக்டீரியாக்களைப் பெரிதும் ஒத்திருக்கின்றன. இவற்றினால் ஆக்சிசன் வாயு புவியின் வளிமண்டலத்தில் தோன்ற ஆரம்பித்தது. அதுவரையும் கரியமிலவாயு, நீராவி, அமோனியா, ஐதரசன் போன்ற வாயுக்களே புவியின் வளிமண்டலத்தில் காணப்பட்டன. இதன் காரணமாக ஓசோன் வாயு உருவாகி நீரிலிருந்து நிலத்துக்கு உயிரினங்கள் பரவலடைவது சாத்தியமாகியது. ஓசோன் வாயு இல்லாவிடில் நிலமும் ஆழமற்ற கடற்பிரதேசங்களும் உயிரினங்களுக்கு ஆபத்தான புற ஊதாக் கதிர்கள் தாக்கும். இதன் காரணமாக தற்போசணை நுண்ணுயிரிகளிலிருந்தும் ஏனைய பாக்டீரியாக்களிலிருந்தும் 1.7 பில்லியன் ஆண்டுகளுக்கு முன்பு பரிணாமித்து வந்த மெய்க்கருவுயிரிகளான தாவரங்கள் மற்றும் விலங்குகள் நீரிலிருந்து நிலத்தை ஆக்கிரமித்தன. 

மிகப்பழமையான நிலத்தாவரங்கள் 450 மில்லியன் வருடங்களுக்கு முற்பட்டவையாகும். 525 மில்லியன் ஆண்டுகளுக்கு முன்பு கேம்பிரியன் காலத்தில் முள்ளந்தண்டுளிகள் தோற்றம் பெற்றன. ஜுரஸிக் மற்றும் கிரேடீசியஸ் காலத்தில் ஊர்வன வகையைச் சார்ந்த தொன்மாக்கள் ஆதிக்கம் செலுத்தின. அப்போது தோற்றம் பெற்ற முலையூட்டிகள் சிறிய பூச்சியுண்ணிகளாகவே இருந்தமையால் அக்காலம் ஊர்வனவற்றின் காலம் என அழைக்கப்படுகின்றது. 65 மில்லியன் வருடங்களுக்கு முன்பு விண்கல் ஒன்று மோதியமையால் பறக்கமுடியாத தொன்மாக்கள் உட்பட பல உயிரினங்கள் அழிந்து போயின. இயற்கைத் தேர்வினால் அவ்வழிவிற்குப் பிற்பட்ட சூழலானது பறவைகளுக்கும் முலையூட்டிகளுக்கும் சாதகமாக அமைந்தது. 

சுவட்டு ஆதாரங்களின் படி பூக்கும் தாவரங்கள் 130 தொடக்கம் 90 மில்லியன் வருடங்களுக்கு முன்பு தோற்றம் பெற்றிருக்கலாம் எனக் கருதப்படுகின்றது. இவற்றின் மகரந்தச் சேர்க்கைக்கு பூச்சிகள் தேவைப்பட்டமையால் அதே காலத்தின் தேனிக்கள் போன்ற சமூகப் பூச்சிகளும் பரிணாம வளர்ச்சி பெற்றன. இருகால்களில் நடக்கும் வாலில்லாக் குரங்குகளில் இருந்து 6 மில்லியன் வருடங்களுக்கு முன்பு மனித இனம் தோற்றம் பெற்றது. பழங்கால மனித இனங்களுக்கு சிம்பன்சி அளவான மூளையே காணப்பட்டாலும் 3 மில்லியன் வருடங்களுக்கு முன்பிலிருந்து மனித மூளையின் அளவு படிப்படியாக வளர்ச்சியடைந்துள்ளது.

புவியின் மிகப்பழமையான விண்கற் படிமங்கள் கிட்டத்தட்ட 4.5 பில்லியன் வருடங்களுக்கு முற்பட்டவை. அறிவியலாளர்களின் கருத்துக்கிணங்க சந்திரன் 40 மில்லியன் வருடங்களுக்கு பிறகு ஒரு கோள் போன்ற விண்வெளிப் பொருள் புவியின் மீது மோதியதால் உருவானது. இதனாலேயே சந்திரனின் மேற்பரப்பின் கட்டமைப்பு புவியுனுடையதைப் போலக் காணப்படினும் அதன் உட்பகுதி புவியின் இரும்பு நிறைந்த உட்பகுதி போலல்லாமல் உள்ளது. புவியின் மேற்பரப்பு கற்களில் பழமையானவற்றின் காலம் 3.8 பில்லியன் வருடங்களைத் தாண்டாமையால் அதுவரை புவியின் மேற்பரப்பானது உருகிய நிலையிலேயே காணப்பட்டதெனெக் கூற முடியும். சந்திரனில் 3.8 தொடக்கம் 4 பில்லியன் வருடங்களுக்கு இடைப்பட்ட காலத்தில் உருவாகிய பல விண்கல் வீழ் பள்ளங்களைக் காண முடியும். சூரியக் குடும்பத்தின் தோற்றத்தின் போது மீதமாயிருந்த விண்கற்களின் மோதுதலாலேயே இவ்வாறான பள்ளங்களை சந்திரனில் காண முடியும். சந்திரனை விடப் புவியிடம் அதிக ஈர்ப்பு சக்தி காணப்பட்டமையால் புவியில் அதனை விட அதிகமான விண்கற் தாக்குதல் அக்காலப் பகுதியில் இடம்பெற்றது. எனினும் புவியின் மேற்பரப்பில் இதற்கான ஆதாரங்கள் கிடைக்கவில்லை. இவ்விண்கற்களின் வீழ்வால் புவியின் பழங்கால வளிமண்டலம் அழிக்கப்பட்டது. எரிமலை வெடிப்புகளிலிருந்தும் புவியில் விழுந்த வால்நட்சத்திரங்களாலும் புதிய எனினும் ஒக்சிசனற்ற வளிமண்டலமும் அதில் காணப்பட்ட நீராவியால் சமுத்திரங்களும் உருவாகின. இவ்வாறான சூழலிலேயே புவியில் உயிரினங்கள் தோற்றம் பெற்றன.


</doc>
<doc id="161035" url="https://ta.wikipedia.org/wiki?curid=161035" title="உபுண்டு அல்டிமேட் பதிப்பு">
உபுண்டு அல்டிமேட் பதிப்பு

உபுண்டு அல்டிமேட் பதிப்பு என்பது, குனூ/லினக்சு இயங்குதளத்தின் வழங்கல்களில் ஒன்றாகும். டெபியன் இனை அடிப்படையாகக்கொண்டது. இவ்வியங்குதளத்தின் நோக்கம், புதிய லினக்சு பயனர்களுக்காக பயன்பாட்டினை அதிகப்படுத்தியும், மேம்பட்ட பயனர்களுக்குத் தேவையான கருவிகள் அதிகப்படியான கருவிகளை கொண்டுள்ளதுமாகும். அல்டிமேட் பதிப்பில் எல்லா வகையான வன்பொருளுக்கு அதிகப்படியான ஆதரவு, கம்பியில்லா சேவைகளுக்கான ஆதரவு என லினக்சு இயங்குதளத்தில் இல்லாத சில விடயங்களில் அதிக கவனம் செலுத்தப்பட்டுள்ளது.

தீமாஹ்ன்(TheeMahn) என்பவரால் அல்டிமேட் 1.1. உருவாக்கப்பட்டது. 2006 -ம் ஆண்டு கிறித்துமசுக் காலத்தில் உருவாக்கப்பட்ட இவ்வியங்குதளம் பெரும் வரவேற்பு பெற்றது. இவ்வியங்குதளத்தில் எம்பி3 உள்ளிட்ட பல்லூடக கோப்புகளுக்குத் தேவையான கோடக்குகளை கொண்டு வெளியாது. அல்டிமேட் 1.2 பதிப்பு இரட்டை செயலி உடைய கணிகளுக்காவும், விளையாட்டுகளுக்கா புதிய பதிப்பும் வெளியானது. 

அக்டோபர் 18, 2007-ம் ஆண்டு, தீமாஸ்னுக்கு கனோனிகல் நிறுவன்த்திடமிருந்து உபுண்டு இலச்சினையை பயன்படுத்துவதை நிறுத்தக்கூறி மின்னஞ்சல் அனுப்பப்பட்டது. அதன்பிறகு உபுண்டு அல்டிமேட் தனித்துவத்துடன் உருவானது.

உபுண்டு அல்டிமேட்டானது குனோம் பணிமேடைச் சூழலில் வருகிறது, ஆனால் சிறப்பு வெளியீடுகளான கேடீஇ, எக்ஸ்எஃப்சிஇ (KDE, XFCE) ஆகிய பணிமேடை சூழல்களையும் உள்நுழையும் முன் தேர்வுசெய்ய முடியும்.


அல்டிமேட் பதிப்பு 64இருமம்: 64 - இருமத்தில் உருவாகப்பட்ட செயலிகளுக்காக உருவாக்கப்பட்டது. 
கேமர்ஸ் பதிப்பு (விளையாடுவதற்காக):விளையாட்டிற்காக மேம்படுத்தப்பட்ட இந்த வகை இயங்குதளத்தில் பல்வேறு வகையான ஆட்டங்கள் நிறுவப்பட்டுள்ளது. இதில் காப்புரிமை கொண்டு நியாயமான ஆட்டங்களும் அடங்கும்.
பிற: பழைய அல்டிமேட் பதிப்புகள், பல்வேறு பணிமேடைகளை தேர்ந்தெடுக்கும் வசதியுடன் வெளியானது.

அல்டிமேட் பதிப்பானது, உபுண்டுவுடன் தொடர்புள்ள இயங்குதளமல்ல. இது முற்றிலும் மாறுபட்டது. இதில் பல்லூடக இயக்கிகளுக்கான தனிக் களஞ்சியமுள்ளது, இவற்றில் சில காப்புரிமை கொண்ட மென்பொருள்களும், கட்டற்ற உரிமை பெற முடியாதவைகயாகவும் இருக்கலாம், பயனர்கள் அதற்குக் கட்டுப்பட்டு நடக்க வேண்டும். இது உபுண்டுவின் கொள்கைக்கு மாறானது. அதே போல சில கோடக்குகளை இதில் நிறுவ இயலாது.




</doc>
<doc id="161043" url="https://ta.wikipedia.org/wiki?curid=161043" title="செப்பலோசை">
செப்பலோசை

வெண்பா விற்கான ஓசை செப்பலோசை. செப்பல் என்றால் வினாவிற்கு விடை கூறுதல். வினாவிற்கு விடை கூறுதல் போன்ற ஒசையமைப்பு இதுவே செப்பலோசை எனப்படும்.
செப்பலோசை மூன்று வகைப்படும்:

௧. ஏந்திசைச் செப்பலோசை 
ஏந்திசைச் செப்பலோசை எனப்படுவது வெண்சீர் வெண்டளைகள் (காய் முன் நேர்) மட்டுமே கொண்டிருக்கும்.

எடுத்துக்காட்டு

௨. தூங்கிசைச் செப்பலோசை

எடுத்துக்காட்டு

௩. ஒழுகிசைச் செப்பலோசை

எடுத்துக்காட்டு


</doc>
<doc id="161044" url="https://ta.wikipedia.org/wiki?curid=161044" title="ஆர்ச்சிபால்ட் வேவல்">
ஆர்ச்சிபால்ட் வேவல்

பீல்டு மார்ஷல் ஆர்ச்சிபால்ட் பெர்சிவல் வேவல், முதலாம் வேவல் பிரபு ("Field Marshal Archibald Percival Wavell, 1st Earl Wavel", மே 5, 1883 – மே 24,1950) பிரித்தானியப் படைத்துறையில் மிக உயர்ந்த தரக்குறிப்பான பீல்டு மார்ஷல் பட்டம் வழங்கப்பட்டுள்ள படைத்துறைத் தலைவர் ஆவார். இரண்டாம் உலகப் போரின் போது மத்தியக் கிழக்கில் படைகளை முன்நடத்திச் சென்றவர்.இத்தாலியப் பேரரசுடன் நடந்தப் போரில் பிரித்தானியப் படைகளின் வெற்றிக்குத் தலைமை ஏற்றவர். இந்தியாவின் கடைசிக்கு முந்தைய வைசிராயாக 1943 முதல் 1947 வரை பணியாற்றியவர்.

வேவல் இங்கிலாந்தின் கோல்செஸ்டரில் பிறந்தபோதும் தமது இளமைக் காலத்தை இந்தியாவிலேயே கழித்தார். அவரது தந்தை ஆர்ச்சிபால்ட் கிரகாம் வேவல் பிரித்தானியப் படைத்துறையில் மேஜர்-ஜெனரலாக அங்கு பணியாற்றி வந்தார். தமது தந்தையின் வழிகாட்டுதலின்படியே பிரித்தானியப் படைத்துறையில் பணியாற்ற முடிவு செய்து ஆக்சுபோர்டிலுள்ள "சம்மர் பீல்ட்சு பள்ளியிலும்" "வின்செஸ்டர் கல்லூரியிலும்" படித்து பின்னர் சான்ட்ஹர்ஸ்ட்டில் உள்ள "ரோயல் மிலிட்டரி அகாதமியில்" சேர்ந்தார்.

ரோயல் மிலிட்டரி அகாதமியில் பட்டம் பெற்றபின்னர் மே 8, 1901இல் பிரித்தானியப் படையில் ஏற்றுக்கொள்ளப்பட்டார். இரண்டாம் போயர் போரில் போரிட்டார். 1903ஆம் ஆண்டு இந்தியாவிற்கு மாற்றப்பட்டு பாசார் பள்ளத்தாக்குச் சண்டையில் பெப்ரவரி 1908இல் போரிட்டார். ஆகத்து 1904இல் லெப்டினன்டாக பதவி உயர்வு பெற்றார். சனவரி 1909இல் தமது படைப்பிரிவிலிருந்து "கேம்பர்லே பணியாளர் கல்லூரிக்கு" அனுப்பப் பட்டார். 1911இல் உருசிய மொழி கற்பதற்காக இம்பீரியல் உருசியன் அகாதமிக்கு அனுப்பப் பட்டார். ஓராண்டுப் பயிற்சிக்குப் பின்னர் அந்தாண்டின் இறுதியில் தமது படைப்பிரிவிற்குத் திரும்பினார். 1912ஆம் ஆண்டு ஏப்ரலில் போர் அலுவலகத்தில் மூன்றாம் நிலை அதிகாரியாகப் பொறுப்பேற்றார். அதே ஆண்டு சூலையில் இராணுவப் பயிற்சி இயக்குநரகத்திற்கு மாற்றப்பட்டார். மார்ச்சு 1913இல் வேவல் கேப்டனாகப் பதவி உயர்வு பெற்றார்.

முதலாம் உலகப் போரில் பிரான்சிற்கு அனுப்பப் பட்ட வேவல் அங்கு தற்காலிகமாக ஒன்பதாவது காலாட்படையினருக்கு தலைமையேற்று 1915இல் இரண்டாம் ஈப்பிரெசு சண்டையில் தனது இடது கண்ணை இழந்து காயமடைந்தார். மேலும் வேவல் இராணுவ சிலுவை வென்றார். திசம்பரில் உடல்நலம் தேறி படைத்துறையின் பல்வேறு பிரிவுகளில் பல நிலைகளை ஏற்று தலைமையகத்திலிருந்து ஒருங்கிணைப்பு அதிகாரியாகப் பணியாற்றினார்.

சனவரி 1918இல் வெர்சே அரண்மனையிலிருந்து இயங்கிய உச்சப் போர் பேரவையில் நியமிக்கப்பட்ட வேவல் மார்ச்சு 1918இல் எகிப்திய படைப்பிரிவின் கீழ் பாலத்தீனத்தில் நடந்த சண்டையில் பங்கேற்றார்.

முதலாம் உலகப் போர் முடிவுற்ற நிலையில் பிரித்தானியப் படையின் சிக்கன நடவடிக்கை காரணமாக தமது பதவிநிலை குறைக்கப்பட்டும் சில காலம் அரை ஊதியத்திலும் பணியாற்றினார். மார்ச்சு 1932 முதல் அக்டோபர் 1933 வரை மன்னர் ஜார்ஜ் VIக்கு ஏடிசியாகப் பணியாற்றினார். பின்னர் மீண்டும் வேலையின்றி பாதி சம்பளத்தில் பணி புரிந்து வந்தார்.
ஆகத்து, 1937ஆம் ஆண்டு அங்கு எழுந்த அராபிய கலகத்தைத் தொடர்ந்து பாலத்தீனத்திற்கு மாற்றப்பட்டார். சனவரி 1938இல் லெப்டினன்ட் ஜெனரலாக பதவி உயர்வு பெற்றார்.

அதே ஆண்டு ஏப்ரலில் பிரித்தானிய தெற்கு அதிகாரமையத்திற்கு தலைமை அதிகாரியாக நியமிக்கப்பட்டார். சூலை 1939இல் முழுமையான ஜெனரல் மதிப்புடன் மத்திய கிழக்கு அதிகார மையத்திற்கு தலைமையேற்றார். பின்னர், 15 பெப்ரவரி 1940 முதல் கிழக்கு ஆபிரிக்கா, கிரீஸ், பால்கன் பகுதிகளுக்கானப் பொறுப்பும் வழங்கப்பட்டது.
இரண்டாம் உலகப் போரின் போது மத்தியகிழக்கில் தலைமை படையதிகாரியாக இருந்த வேவல் சூன் 1940இல் இத்தாலியப் படைகளுடனான சண்டைகளில் துவக்கத்தில் சிப்பாய்கள் குறைவான காரணத்தால் பின்வாங்கினாலும் கூடுதல் படைப்பிரிவுகள் வந்தபிறகு பின்னர் விரைவாக முன்னேறி 
கிழக்கு ஆபிரிக்காவிலிருந்து இத்தாலியர்களை வெளியேற்றும் நிலையை எட்டினார். இந்நிலையில் கிரீசில் செருமானியப் படைகள் முன்னேறுவதைத் தடுக்க தமது படைகளை அங்கு அனுப்ப தயக்கம் காட்டினார். பலத்த அழுத்தத்தினால் அவ்வாறு வேவல் அனுப்ப நேர்ந்தது மிகத் தவறான முடிவாக அமைந்தது. கிழக்கு ஆபிரிக்காவில் செருமானியர்களின் துணையுடன் இத்தாலியர்கள் மீண்டும் இழந்த நிலைகளை மீட்டதுடன் கிரீட்டிலும் பிரித்தானியப் படை பெருத்த தோல்வியை அடைந்தது. இந்நிகழ்வினால் பிரித்தானியப் பிரதமர் வின்ஸ்டன் சர்ச்சிலுக்கும் வேவலுக்கும் மனத்தாபம் ஏற்பட்டது. கிரீசைத் தொடர்ந்து அச்சு நாடுகள் ஈராக்கை கைப்பற்ற முயன்றனர். இப்போதும் தமது படையினரை ஈராக்கிற்கு அனுப்ப மறுத்தார். இதையொட்டி இந்திய அதிகாரமையத்தின் தலைவரான கிளாட் ஓச்சின்லெக்கின் படைகளை பாஸ்ராவிற்கு அனுப்ப ஆணையிடப்பட்டது. அப்பானியாவிலுள்ள இந்தியப் படையினரின் வான்தளம் முற்றுகையிடப்பட்ட நிலையில் வேவல் ஒருசிறிய படைப்பிரிவை அங்கு அனுப்பி முற்றுகையைத் தகர்த்தார். மே முடிவில் வேவலின் தலைமையின் கீழ் இந்தியப் படைகளும் வேவலின் படைகளும் ஈராக்கின் பாக்தாதைக் கைப்பற்றின. ஈராக் போர் முடிவிற்கு வந்தநிலையில் மீண்டும் அங்கிருந்த படைகள் இந்தியத் தலைமையகத்தின் கட்டளைக்குக் கீழ் வந்தன.

சர்ச்சில் வேவலை புதுதில்லிக்கும் அங்கிருந்த கிளாட் ஓச்சின்லெக்கை மத்தியக் கிழக்கிற்கும் இடம் மாற்றினார். வேவல் இந்தியாவிலும் ஈராக்கிலும் உள்ள படைகளுக்கு தலைமை தாங்கினார். திசம்பர் 1941இல் ஐக்கிய இராச்சியத்திற்கு எதிராக சப்பானியர்கள் போர் தொடுத்தனர். பர்மா, மலாயா, டச்சுக் கிழக்கிந்திய பகுதிகள், பிலிப்பைன்சு பகுதிகளை உள்ளடக்கிய அமெரிக்க-பிரித்தானிய-டச்சு-ஆத்திரேலியக் கூட்டுப்படையின் தலைவராக வேவல் பொறுப்பேற்றார்; இருப்பினும் இத்தகைய பரந்த நிலப்பரப்பை காக்கத் தேவையான படைபலம் இன்றி சிங்கப்பூர் மற்றும் பிரித்தானிய மலாயாவை சப்பானியர்கள் கைப்பற்றுவதை தடுக்க இயலாதவராக இருந்தார். சிங்கப்பூரிலிருந்து சாவாவிற்குத் தப்பிப்பதற்காகப் படகு ஒன்றில் ஏறவிருந்த சமயத்தில் தமது பார்வையற்ற இடது கண்ணினால் கவனிக்க இயலாது தடுமாறி கீழே விழுந்து முதுகெலும்புகள் உடைந்தன.

மலாயாவில் அடைந்த தோல்வியை அடுத்து சாவாவிலும் சுமத்ராவிலும் நிலைமை மோசமடைய சாவாவிலிருந்த கூட்டுப்படையின் தலைமையகம் மூடப்பட்டு வேவல் இந்தியா திரும்பினார்.
பெப்ரவரி 23இல் பர்மாவிலும் பிரித்தானியப் படைகளுக்கு அங்கு மேஜர் ஜெனரலாகப் பணியாற்றிய ஜாக்கி ஸ்மைத்தின் தவறான முடிவினால் பெருத்த பின்னடைவு ஏற்பட்டது. இதனையொட்டி அப்போதிருந்த இந்திய வைசிராய் லின்லித்கொ பிரபு சர்ச்சிலுக்கு முன்னணி படைத் தலைவர்களை விமரிசித்துக் கடிதம் எழுதினார். இதைத் தொடர்ந்து வேவலுக்கு எரால்ட் அலெக்சாண்டரை பர்மா போர்முனைக்கு அனுப்ப கட்டளைப் பிறப்பிக்கப்பட்டது. விரைவில் ஈராக்கிலிருந்து ஓர் தனிப்படை பர்மா கோர் என அனுப்பப்பட்டது. இருப்பினும் சப்பானியர்களை நிறுத்தவியவில்லை. மழைக்காலத்தை ஒட்டி பிரித்தானியப் படைகள் இந்தியா திரும்ப சப்பானியர்களும் தமது முன்னேற்றத்தை நிறுத்தினர்.

சனவரி 1943 ஆண்டில் வேவல் பீல்டு மார்ஷல் என்ற இராணுவத்தின் உயரியப் பட்டம் வழங்கப்பட்டது. 1943ஆம் ஆண்டில் லின்லித்கொ ஓய்வுபெற்றபோது, சர்ச்சிலுடன் நல்லுறவு இல்லாதபோதும், வேவல் இந்திய வைசிராயாக அறிவிக்கப்பட்டார். 1943இல் அவருக்கு வைகௌன்ட் என்ற சிறப்புப் பட்டமும் வழங்கப்பட்டது.

பதவியேற்ற சில நாட்களிலேயே வங்காளப் பஞ்சத்தை எதிர்கொண்டு நிவாரணப் பொருட்களையும் அரிசியையும் வழங்க இராணுவத்தைப் பயன்படுத்தினார்.

துவக்கத்தில் இந்திய அரசியல்வாதிகளுடன் புகழ் பெற்றிருந்தாலும் விடுதலை பெற்ற பிறகான நாட்டின் அமைப்பு குறித்தும் விடுதலை அறிவிப்புக் குறித்தும் எழுந்த அழுத்தங்களாலும் சர்ச்சிலிடமிருந்து தகுந்த ஆதரவு கிடைக்காததாலும் மிகுந்த விமரிசனத்திற்கு ஆளானார். உலகப் போர் முடிவடைந்தநிலையில் இந்தியர்களின் எதிர்பார்ப்பை சந்திக்க இயலாமல் இருந்தார். இந்திய அரசியல் இயக்கங்களுக்கிடையேயான கருத்து மோதல்கள் சமயச் சண்டைகளுக்கு வழி வகுத்தது. 1947ஆம் ஆண்டில் வேவலின் திறமையில் அப்போதைய பிரதமர் அட்லீயின் நம்பிக்கையை இழந்து லூயி மவுண்ட்பேட்டனை இந்திய வைசிராயாக நியமித்தார்.



</doc>
<doc id="161046" url="https://ta.wikipedia.org/wiki?curid=161046" title="இளையர் (உடற்கூற்றியல்)">
இளையர் (உடற்கூற்றியல்)

இளையர் என்னும் சொல் புறவாழ்வில் வயதில் இளையவரையும், உடல் இளமைத் தன்மை உடைய படைவீரர்களையும், அகவாழ்வில் தலைவனுக்குத் துணையாக உடன் செல்பவர்களையும் குறிக்கும்.

அகத்திணை மாந்தர்களில் இடம் பெற்றுள்ள வாயில்களில் ‘இளையர்’ என்போரும் ஒருவர்.

அகநானூற்றுப் பாடல்கள் தலைவனுடன் சென்ற இளையர் பற்றிச் சில செய்திகளைத் தருகின்றன.


</doc>
<doc id="161059" url="https://ta.wikipedia.org/wiki?curid=161059" title="பன்மொழி நூலகம், ஓசுலோ">
பன்மொழி நூலகம், ஓசுலோ

பன்மொழி நூலகம், நோர்வேயின் ஓசுலோவில் அமைந்துள்ளது. பல்வகைப்பண்பாடுகள் மற்றும் பன்மொழிகளுக்கான நூலகமாகத் திகழ்கிறது. பிற நூலகங்களுக்கு ஆலோசனைகளையும் வழங்குகிறது. அல்பேனியம், அம்கரியம், அரபி, போசுனியம், பர்மியம், தரி, ஆங்கிலம், பின்னியம், பிரெஞ்சு, அவுசா, இந்தி, யொருபா, சீனம், குரோட்டியம், குர்தி மொழி, லித்துவேனியம், இடச்சு மொழி, ஒரோமோ, பஞ்சாபியம், பஷ்டோ, பாரசீகம், போலிசு, போர்த்துகீச மொழி, உரோமானியம், உருசியம், செர்பியம், ஷோனா, சோமாலி, எசுப்பானியம், சுவாகிலி, தகலாகு, தமிழ், தாய், டிகீரினியா, செச்சென், துருக்கியம், துவி, அங்கேரியம், உருது, வியத்னாமியம் ஆகிய மொழிகளில் நூல்களையும் இசைக்குறுவட்டுக்களையும் வாங்கி இந்நூலகம் வழங்குகிறது. 

இந்நூலகத்துக்கு நார்வே மொழியில் மொழிபெயர்ப்பதற்கான தனிப்பட்ட அதிகாரம் வழங்கப்பட்டுள்ளது. இங்கு வெளியிடப்படும் நூல்கள் நோர்வீடிய மொழியிலும், அரபி, உருது, குர்தி, சோமாலி, பாரசீகம் போன்ற ஏதாவது ஒரு மொழியிலும் வெளியிடப்படுகின்றன. பிரபலமான சிறுவர் நூல்கள் இவ்வாறு வெளியிடப்பட்டுள்ளன.



</doc>
<doc id="161069" url="https://ta.wikipedia.org/wiki?curid=161069" title="பாங்கர் நிமித்தம்">
பாங்கர் நிமித்தம்

பாங்கர் நிமித்தம் 12 
மணமக்களுக்குப் பாங்காயினோர் கூட்டிவைக்கும் திருமண வகை 12 எனத் தொல்காப்பியம் குறிப்பிடுகிறது. இதனை உரையாசிரியர் இளம்பூரணர் விரித்துரைக்கிறார். 

பிரமம், பிரசாத்தியம், ஆரிடம், தெய்வம் ஆகிய நான்கும் பெருந்திணை. 

அசுரம், இராக்கதம், பைசாசம் ஆகிய மூன்றும் கைக்கிளை. 

இடையில் உள்ள யாழோர் கூட்டம் (காந்திருவம்) 5 வகை. 
என்பன. இந்த ஐந்தும் தமிழ் இலக்கியங்களில் பயின்றுவரும்.

இந்த உறவுகள் ஏதோ ஒன்றிரண்டு நிமித்தக் காரணங்களினால் பிறர் தூண்டுதலின் பேரில் நிகழ்பவை. 


</doc>
<doc id="161078" url="https://ta.wikipedia.org/wiki?curid=161078" title="வகையிடத்தக்கச் சார்பு">
வகையிடத்தக்கச் சார்பு

நுண்கணிதத்தில் வகையிடத்தக்கச் சார்பு அல்லது வகையிடக்கூடிய சார்பு ("differentiable function") என்பது, தனது ஆட்களத்திலுள்ள ஒவ்வொரு புள்ளியிலும் வகைக்கெழுவுடைய ஒரு சார்பாகும். வகையிடத்தக்கச் சார்பின் வரைபடத்தில், ஆட்களத்தின் ஒவ்வொரு புள்ளியிலும் சார்பின் வளைவரைக்கு நிலைக்குத்தற்ற ஒரு தொடுகோடு இருக்கும். வகையிடத்தக்கச் சார்பின் வளைவரை, எந்தவொரு உடைவுமின்றி, கூர்முனைகளுமின்றி அமையும். அதற்கு எந்தவொரு புள்ளியிலும் நிலைக்குத்தான தொடுகோடு இருக்காது.

பொதுவாக:

சார்பு ƒ இன் ஆட்களத்திலுள்ள ஒரு புள்ளி "x" எனில், வகைக்கெழு ƒ′("x") இன் மதிப்பு வரையறுக்கப்பட்டிருந்தால் சார்பு ƒ ஆனது "x" புள்ளியில் வகையிடத்தக்கதாகும். அதாவது ("x", ƒ("x")) புள்ளியில் ƒ இன் வளைவரைக்கு நிலைக்குத்தற்ற ஒரு தொடுகோடு இருக்கும்.
இப்புள்ளிக்கருகில் ƒ சார்பை ஒரு நேரியல் சார்பால் தோராயப்படுத்த முடியும் என்பதால், "x" புள்ளியிடத்து சார்பு ƒ "இடஞ்சார்ந்த நேரியல்பானது" எனப்படும்

சார்பு ƒ ஒரு புள்ளியில் வகையிடத்தக்கதாக இருந்தால், அப்புள்ளியில் கண்டிப்பாகத் தொடர்ச்சியானதாகவும் இருக்கும். வகையிடத்தக்க எந்தவொரு சார்பும் அதன் ஆட்களப் புள்ளிகள் அனைத்திலும் கண்டிப்பாகத் தொடர்ச்சியானதாக இருக்கும்.

ஆனால் இதன் மறுதலை உண்மையல்ல. ஒரு தொடர்ச்சியான சார்பு, வகையிடத்தக்கச் சார்பாக இருக்க வேண்டும் என்றில்லை.


</doc>
<doc id="161081" url="https://ta.wikipedia.org/wiki?curid=161081" title="இரவில் விந்து வெளியேறுதல்">
இரவில் விந்து வெளியேறுதல்

இரவில் விந்து வெளியேறுதல் என்பது பருவ வயதை எட்டிய பெரும்பாலான ஆண்களுக்கும் பெண்களுக்கும் இரவில் ஏற்படும் ஒரு சாதாரண நிகழ்வாகும். இரவில் உறங்கும் போது, ஏற்படும் பருவ வயது கனவுகளால் ஆண்களுக்கு விந்து வெளியேறுதலும், பெண்களுக்கு பெண்ணுறுப்பு ஈரமாதலும் நடைபெறுகிறது.

இவ்வாறு விந்து வெளியேறுதல் பெரும்பாலான வயதுக்கு வந்த ஆண்கள் அடைந்துள்ளனர். அமெரிக்காவில் உள்ள சுமார் 84% சதவிகிதமான ஆண்கள் இந்நிலையை தங்களுடைய வாழ்வில் ஒரு முறையேனும் சந்தித்துள்ளனர். 15 வயது நிரம்பிய ஆண்களுக்கு சுமார் ஒரு வாரத்திற்கு 0.36 முறையும் (அதாவது மூன்று வாரத்திற்கு ஒரு முறையும்). 40 வயது வரை உடைய திருமணமாகாத ஆண்களுக்கு வாரத்திற்கு 0.18 முறையும் (அதாவது ஐந்தரை வாரத்திற்கு ஒரு முறையும் திருமணமானவர்களுக்கு வாரத்திற்கு 0.23 முறையும் (மாதமொருமுறையும்), 19 வயதான திருமணமான ஆண்களுக்கு வாரத்திற்கு 0.15 முறையும் (இரு மாதத்திற்கு ஒரு முறையும்) இந்நிகழ்வு நடைபெறுகிறது, உலகில் பெரும்பாலான பகுதிகளில் 97% ஆண்கள் தங்களுடைய 24 வயதுக்குள் ஒரு முறையாவது இந்நிகழ்விற்கு ஆளாகின்றனர்.
இந்நிகழ்வைக் குறித்து கவலையோ, தயக்கமோ, பயப்படவோ கொள்ளத்தேவையில்லை. இது ஒரு இயல்பான இயற்கை நிகழ்வாகும்.

1953-ம் ஆண்டு ஆல்ப்ரெட் கின்சீ என்பவர் நடத்திய ஆராய்ச்சியில், 40% சதவித பெண்கள் ஒன்று அல்லது அதற்கு மேற்பட்டவர்கள் இரவில் தங்களுடைய உறுப்பு ஈரமாதல் நிகழ்வை அடைந்ததாக தெரியவந்தது. இந்நிகழ்வு நடைபெறாத பெண்களுக்கும் எவ்விதமான குறைபாடும் இல்லை. பெரும்பாலும் பதின்மூன்று முதல் இருபத்தி ஒன்று வயதிற்குள் இந்நிகழ்வு நடக்க அதிக வாய்ப்புள்ளது.

சில தவறான விளம்பரங்களாலும், சில வியாபாரிகள் தங்களுடைய பொருளுக்கு மதிப்பு கூட்டுவதற்காகவும், அண்மைக் காலங்களில் இந்நிகழ்வு தவறாக சித்தரிக்கப்பட்டு வருகிறது. நம்முடைய கலாச்சாரத்தினைக் காரணமாகவும், அறியாமையை அடிப்படையாகவும் கொண்டு இவர்கள் செயல்படுகிறார்கள்.



</doc>
<doc id="161083" url="https://ta.wikipedia.org/wiki?curid=161083" title="விக்டர் ஹோப், இரண்டாம் லின்லித்கொ பிரபு">
விக்டர் ஹோப், இரண்டாம் லின்லித்கொ பிரபு

விக்டர் அலெக்சாண்டர் ஜான் ஹோப், இரண்டாம் லின்லித்கொ பிரபு ("Victor Alexander John Hope, 2nd Marquess of Linlithgow") (24 செப்டம்பர் 1887 -5 சனவரி 1952) 1936 முதல் 1943 வரை இந்தியாவின் தலைமை ஆளுநராகவும் வைசிராயாகவும் பணியாற்றிய ஓர் பிரித்தானிய அரசியல்வாதி ஆவார்.
ஹோப் செப்டம்பர் 24, 1887இல் இசுக்காட்லாந்திலுள்ள லின்லித்கொசையரில் தெற்கு குயீன்ஸ்பெர்ரியில் ஹோப்டூன் மாளிகையில் பிறந்தார். ஜான் ஹோப், முதலாம் லின்லித்கொ பிரபுவிற்கும் ஹெர்சே எவர்லேவிற்கும் முதல் மகனாகப் பிறந்தார். இவருடைய திருமுழுக்கின்போது விக்டோரியா அரசி வளர்ப்புத் தாயாக விளங்கினார்.

பிரித்தானியாவில் மதிப்புமிக்க ஈட்டன் கல்லூரியில் படித்தார். பெப்ரவரி 29, 1908இல் இரண்டாவது லின்லிதெகொ பிரபுவாக பதவியேற்றார். 

முதலாம் உலகப் போரில் மேற்குப் போர்முனையில் பங்கேற்று கேர்னலாக பதவி பெற்றார். ரோயல் இசுகாட்சு இராணுவப் பிரிவிற்கு தலைமைநேற்றார். 
போருக்குப் பின்னர் 1920களிலும் 1930களிலும் அமைந்த கன்சர்வேட்டிவ் கட்சி அரசுகளில் பல்வேறு பதவிகளில் பணியாற்றினார். 1926ஆம் ஆண்டில் இந்தியாவிற்கான வேளாண்மை குழுவின் தலைவராக இருந்தார்; இந்த அரசக் குழு 1928இல் தனது அறிக்கையை வெளியிட்டது. இந்த அறிக்கையின் தாக்கத்தால் பத்தாண்டுகளுக்குப் பின்னர் அவர் இந்தியாவிற்கு வைசிராயாகப் சென்றபோது ஆராய்ச்சிகளில் ஊட்டசத்துக்கு முன்னிடம் தர வேண்டும் என தனிப்பட்ட கவனம் செலுத்தினார். 1930களில் இந்திய அரசியலமைப்பு சீர்திருத்தங்கள் குறித்த தேர்வுக் குழுவிற்கு தலைவராகப் பொறுப்பேற்றார்.

இவரது தந்தை ஆத்திரேலியாவின் முதல் தலைமை ஆளுநராகப் பணியாற்றிய நிலையில் இவருக்கும் ஆத்திரேலியாவில் தலைமை ஆளுநராகப் பணியாற்றிட வழங்கப்பட்ட வாய்ப்பை மறுதளித்தார். அவ்வாறே சென்னையின் ஆளுநராக செல்லவும் மறுத்தார். இருப்பினும் ஏப்ரல் 18, 1936இல் வெலிங்டன் பிரபுவிற்கு அடுத்து இந்தியாவின் வைசிராயாக பதவி ஏற்றார். லின்லித்கொ 1935இன் இந்திய அரசுச் சட்டத்தின்படி உள்ளாட்சிகளில் தன்னாட்சி நிலவிட வழி வகுத்தார். இந்தத் தேர்தல்களில் இந்திய தேசிய காங்கிரசு பதினோரு மாநிலங்களில் ஐந்தில் வெற்றி பெற்றது. 

இரண்டாம் உலகப் போரின் போது காங்கிரசு அரசுகள் பதவி விலகின. அரசுக்கும் இந்திய அரசியல்வாதிகளுக்கும் ஏற்பட்ட மோதலால் ஒத்துழையாமை இயக்கம், வெள்ளையனே வெளியேறு இயக்கம் போன்ற போராட்டங்கள் வலுப்பட்டன. இவற்றை தனது அடக்குமுறையால் சமாளித்த லின்லித்கொ காங்கிரசு தலைவர்களை கைது செய்தார். 1943இன் வங்காளப் பஞ்சத்திற்கு இவரே காரணமாகவும் கருதப் படுகிறார்.

1943ஆம் ஆண்டில் ஏழரை ஆண்டுகள் வைசிராயாகப் பணி புரிந்த பின்னர் பதவி ஓய்வு பெற்றார். பிரித்தானிய இந்தியாவில் இவரது ஆட்சிக்காலமே மிகுந்த நெடியதாக இருந்தது. 
பிரித்தானியர்கள் இவரது ஆட்சி சிறப்பாக இருந்ததாகக் கருதினாலும் இந்தியர்கள் இவரது ஆட்சிக் காலத்தில் குறிப்பிடும்படி எதுவும் நடக்கவில்லை என குற்றம் சாட்டினர்.

ஓர் உண்மையான சீர்திருத்த கிறித்தவராக 1944,45 ஆண்டுகளில் இசுக்காட்லாந்துத் திருச்சபையின் உயர் ஆணையராகப் பணியாற்றினார்.

1952ஆம் ஆண்டில் மரணமடைந்தார்.



</doc>
<doc id="161086" url="https://ta.wikipedia.org/wiki?curid=161086" title="புவியோடு">
புவியோடு

நிலவியலில் புவியோடு ("crust") என்பது கோள்களையும், இயற்கைத் துணைக்கோள்களையும் சுற்றியுள்ள கடினமான பாறையாகும். இது மூடகத்திலிருந்து மாறுபட்டதாகும். நம் புவி, நிலா, புதன், வெள்ளி, செவ்வாய், ஐஓ மற்றும் பிற கோள்களும் தீப்பாறைகளால் உருவாக்கப்பட்டதாகும்.




</doc>
<doc id="161088" url="https://ta.wikipedia.org/wiki?curid=161088" title="பாங்கன்">
பாங்கன்

பாங்கன் என்பவன் தலைவனின் பாங்கறிந்து ஒழுகுபவன். எப்போதும் தலைவனுடன் இருப்பவன். 
பாங்கர் நிமித்தம் பன்னிரண்டு 


</doc>
<doc id="161090" url="https://ta.wikipedia.org/wiki?curid=161090" title="பாணன்">
பாணன்



</doc>
<doc id="161091" url="https://ta.wikipedia.org/wiki?curid=161091" title="பாணன் (அகத்திணை வாயில்)">
பாணன் (அகத்திணை வாயில்)

பாணன் அகத்திணை மாந்தர்களில் வாயிலாகச் செயல்படுபவன்.


</doc>
<doc id="161092" url="https://ta.wikipedia.org/wiki?curid=161092" title="வைகைச் சமவெளி">
வைகைச் சமவெளி

வைகைச் சமவெளி என்பது தமிழ் நாட்டின் தென்பகுதியில் உள்ள ஆறுகளில் ஒன்றான வைகை ஆற்றின் சமவெளியில் தொல்லியல் ஆய்வாளர்களால் மேற்கொள்ளப்பட்ட அகழ்வாராச்சிகள் நடைப்பெற்ற சமவெளி பகுதிகளைக் குறிக்கும். தமிழ்நாட்டில் பழனி மலைப் பகுதியிலிருந்து பாயும் இந்த வைகைச் சமவெளியில் ஆதி இரும்புக் காலத் தொல்லியல் தலங்கள் பரவிக் காணப்படுகின்றன எனவும், தமிழ்நாட்டில் மிக முற்பட்ட பண்பாட்டு முன்னேற்றங்கள் காணப்பட்ட ஓரிடம் இதுவென்றும் தொல்பொருள் ஆய்வாளரும், வரலாற்றாய்வாளருமான கா. இந்திரபாலா அவர்கள் தனது ஆய்வுகளில் வெளியிட்டுள்ளார் . இந்த வைகைச் சமவெளியின் மேற்குப் பகுதியிலேயே வரலாற்றுக்கு முற்பட்ட தொல்லியல் தலங்கள் பல காணப்படுகின்றனவாம். அங்கு இடைக் கற்கால மக்கள் வாழ்ந்ததற்கான சான்றாதாரங்களாக குறுங்கற் கருவிகள் பல கிடைத்துள்ளன

பழனிமலை தொடக்கம் மதுரை வரையுள்ள பகுதியில் இடையிடையே ஆதி இரும்புக் காலத்துக்குரிய சவ அடக்கங்களும், கல் வட்டங்களும் உள்ளன. குறிப்பாக மதுரைப் பகுதியில் ஆதி இரும்புக் காலத்துக்குரிய பல சவ அடக்கங்கள் பல நெருக்கமாக காணப்பட்டன.

இடைக் கற்கால மற்றும் ஆதி இரும்புக் காலத் தொல்லியல் அகழ்வாய்வுகள் இடம்பெற்ற வைகைச் சமவெளி பகுதிகளில் ஒன்றான, மதுரை பாண்டியரின் தலைநகராக மிக பின்னரான காலப் பகுதியிலேயே மாறியுள்ளது.


</doc>
<doc id="161093" url="https://ta.wikipedia.org/wiki?curid=161093" title="தாமரை நூல் மன்றம்">
தாமரை நூல் மன்றம்

தாமரை நூல் மன்றம் (ஆங்கிலம்: Lotus Book Club) என்பது இலண்டனில் அமைந்துள்ள ஒரு தமிழ் நூலகமும் நூல் மன்றமும் ஆகும். இது செப்டெம்பர் 2012 இல் 1000 மேற்பட்ட நூல்களுடன் தொடங்கப்பட்டது. இங்கு தமிழ் நூல்களை அமர்ந்து வாசிக்கவும், இரவல் எடுக்கவும், வாங்கவும் முடியும். சமூக ஆர்வலர்களைக் கொண்ட துளிர் அமைப்பினரால் இந்த செயற்திட்டம் முன்னெடுக்கப்பட்டுள்ளது.



</doc>
<doc id="161094" url="https://ta.wikipedia.org/wiki?curid=161094" title="இலண்டன் தமிழ்ச் சங்கம்">
இலண்டன் தமிழ்ச் சங்கம்

இலண்டன் தமிழ்ச் சங்கம் என்பது இலண்டனில் 1936 ஆம் ஆண்டு தொடங்கப்பட்ட ஒரு தமிழ்ச் சங்கம் ஆகும். இது தமிழ்க் கல்வி, கலை நிகழ்வுகள், தமிழ் நூலகம் போன்ற பல்வேறு செயற்பாடுகளை முன்னெடுத்துவருகிறது. இதன் அமைவிடத்தில் உள்ள நூலகத்தில் சுமார் 5000 மேற்பட்ட பல்துறை நூல்கள் உள்ளன. ஐக்கிய இராச்சியத்தில் உள்ள மிகப் பெரிய தமிழ் நூலகங்களில் இதுவும் ஒன்றாகும்.



</doc>
<doc id="161096" url="https://ta.wikipedia.org/wiki?curid=161096" title="அறிவகம் நூலகம்">
அறிவகம் நூலகம்

அறிவகம் நூலகம் என்பது கனடாவில், ரொறன்ரோவில் அமைந்துள்ள ஒரு தமிழ் நூலகம் ஆகும். இங்கு 5000 மேற்பட்ட பல்துறை நூல்கள் உள்ளன. இங்கு அமர்ந்திருந்து வாசிப்பதற்கும், நூல்களை இரவல் வாங்கிச் சென்று வாசிப்பதற்கும் இந்த நூலகம் வசதிகள் தருகிறது.



</doc>
<doc id="161098" url="https://ta.wikipedia.org/wiki?curid=161098" title="தேடகம் நூலகம்">
தேடகம் நூலகம்

தேடகம் நூலகம் கனடாவில் ரொறன்ரோவில் 1990 களில் இயங்கிய ஒரு வாசிப்பகம் ஆகும். அக் காலப் பகுதியில் தமிழர்கள் அதிகம் வசித்த வெலலி உடன் பார்லிமண் பகுதியில் இந்த நூலகத்தில் பல்வேறு இதழ்கள், பத்திரிகைகள், நூல்களை அமர்ந்து வாசிக்கும் வசதி இருந்தது. தேடக அமைப்பினால் நடத்தப்பட்ட இந்த நூலகம் ஒரு முறை காலித்தனம் செய்யப்பட்டது. இதனை நடத்துவதில் ஏற்பட்ட நிதிச் சிக்கல்களினால் 1990களின் இறுதியில் இது மூடப்பட்டது.


</doc>
<doc id="161103" url="https://ta.wikipedia.org/wiki?curid=161103" title="ஆண்பால்">
ஆண்பால்

தமிழ்மொழியில் மக்களை உணர்த்தும் சொல் உயர்திணை. இதில் ஆணைக் குறிக்கும் சொல் ஆண்பால். இது ஆண் ஒருவனை மட்டுமே குறிக்கும். அவன், இவன், உவன், எவன், மகன், பேடன், ஆடூஉ போன்றவையும் உயர்திணைப் பெயர்கள் எனத் தொல்காப்பியம் குறிப்பிடுகிறது. 

வினைச்சொற்களில் அன், ஆன் என முடியும் சொற்கள் ஆண்பாலைக் குறிப்பன. 

கந்தன், ஒருவன், வந்தான் எனபன போன்று வருவன ஆண்பால்.


</doc>
<doc id="161104" url="https://ta.wikipedia.org/wiki?curid=161104" title="பெண்பால்">
பெண்பால்

தமிழ்மொழியில் மக்களை உணர்த்தும் சொல் உயர்திணை. இதில் பெண்ணைக் குறிக்கும் சொல் பெண்பால். இது பெண் ஒருத்தியை மட்டுமே குறிக்கும். அவள், இவள், உவள், எவள், பேடி, மகள், மகள், மகடூஉ போன்றவையும் உயர்திணைப் பெயர்கள் எனத் தொல்காப்பியம் குறிப்பிடுகிறது. 

வினைச்சொற்களில் அள், ஆள் என முடியும் சொற்கள் பெண்பாலைக் குறிப்பன. 

உழத்தி, ஒருத்தி, வந்தனள், வந்தாள் என்பன போல் வருவன பெண்பால்.


</doc>
<doc id="161105" url="https://ta.wikipedia.org/wiki?curid=161105" title="பலர்பால்">
பலர்பால்

தமிழ்மொழியில் மக்களை உணர்த்தும் சொல் உயர்திணை. இதில் பலரைக் குறிக்கும் சொல் பலர்பால். அவர், இவர், உவர், எவர், மாந்தர், மக்கள் போன்றவை உயர்திணைப் பெயர்கள் எனத் தொல்காப்பியம் குறிப்பிடுகிறது. 

வினைச்சொற்களில் அர், ஆர் என முடியும் சொற்கள் ஆண்பாலைக் குறிப்பன. 

பலர், ஊரார், வந்தனர், வந்தார் என்றெல்லாம் பலர்பாலைக் குறிக்கும் சொற்கள் வரும்.


</doc>
<doc id="161106" url="https://ta.wikipedia.org/wiki?curid=161106" title="மெகாபைட்டு">
மெகாபைட்டு

மெகாபைட்டு என்பது அனைத்துலக முறை அலகுகளின் மெகா என்னும் முன்னொட்டை பைட்டு என்பதோடு சேர்ப்பதால் உருவானதாகும். இது கணினிகளின் தகவல் அளவு மற்றும் சேமிப்பளவைக் குறிப்பதற்காகப் பயன்படுகின்றது. பொதுவாக 10 
= 1048576 பைட்டுகள் = 1000 பைட்டுகள் = 1024 என்ற கணினியின்நினைவிடத்தைக் குறிக்கப் பயனாகிறது. 


</doc>
<doc id="161107" url="https://ta.wikipedia.org/wiki?curid=161107" title="ஒன்றன்பால்">
ஒன்றன்பால்

தமிழ் இலக்கணம் பெயர்ச்சொற்களை உயர்திணை, அஃறிணை எனப் பகுத்துக்கொண்டுள்ளது. அஃறிணையை ஒன்றன்பால், பலவின்பால் என இரண்டாகக் கொள்கிறது. 


</doc>
<doc id="161108" url="https://ta.wikipedia.org/wiki?curid=161108" title="பலவின்பால்">
பலவின்பால்

தமிழ் இலக்கணம் பெயர்ச்சொற்களை உயர்திணை, அஃறிணை எனப் பகுத்துக்கொண்டுள்ளது. எண்ணிக்கையைப் பொருத்து அஃறிணையை ஒன்றன்பால், பலவின்பால் என இரண்டாகக் கொள்கிறது. 

மேலும் மகிழ்ச்சி, உயர்வு, சிறப்பு, கோபம், இழிவு ஆகியவற்றைக் காட்டும் பொருட்டு எழுவாய்க்கும் பயனிலைக்கும் இடையே பால் மாறுவதை பால்வழுவமைதி கூறி ஏற்பர்.


</doc>
<doc id="161112" url="https://ta.wikipedia.org/wiki?curid=161112" title="தேசிய நூலகம், சிங்கப்பூர்">
தேசிய நூலகம், சிங்கப்பூர்

சிங்கப்பூர் தேசிய நூலகம் எனப்படுவது சிங்கப்பூரின் முதன்மை நூலகங்களில் ஒன்று ஆகும். இது 100 விக்ரோரியா வீதியில், 11, 306 சதுர மீட்டர் பரப்பளவில் உள்ள ஒரு புதிய 16 அடுக்குமாடிக் கட்டிடத்தில் அமைந்துள்ளது.

இங்கு சுமார் 200 000 மேற்பட்ட நூல்களும், 727 இதழ்களும், 74 பத்திரிகைகளும் மேலும் பல்வேறு பல்லூடக உள்ளடக்கங்களும் உள்ளன.

சிங்கப்பூர் புத்தக தேசிய நூலகங்கள் நான்கு அதிகாரப்பூர்வ மொழிகளை கொண்டது; தேசிய நூலகங்கள்: ஆங்கிலம், சீன, மலாய் மற்றும் தமிழ் . காகித புத்தகங்கள் தவிர, நூலகங்கள் மேலும் கடன்களை குறுந்தகடு கள் மீது, இலக்கமுறைப் பல்திறவாற்றல் வட்டுகள், VCDகள், வீடியோ கேசட்கள், ஒலிப்புத்தகத்திலும், குறுவட்டுகள், புத்தகங்கள் மற்றும் பருவ இதழ்கள், DVD-வீடியோகள் மற்றும் இசை குறுந்தகடுகள் (Esplanade வெளியீட்டில் கடைசி). அதன் தலைமை நிறுவனம், தேசிய நூலகம், சிங்கப்பூர், அதன் புதிய வளாகம் விக்டோரியா தெரு ஜூலை 2005 22 ல் இருந்து அதன் புதிய வளாகத்தை கொண்டுள்ளது..

சிங்கப்பூர் தேசிய நூலகத்தில் சிங்கப்பூர் தமிழ் இலக்கியம் சார் சேகரிப்புகள், இங்கு வெளியிடப்பட்ட அரிய தமிழ் நூல் சேகரிப்புகள், இவை தொடர்பாக வழிகாட்டிகள் ஆகியவை உள்ளன.



</doc>
<doc id="161118" url="https://ta.wikipedia.org/wiki?curid=161118" title="பாலை">
பாலை



</doc>
<doc id="161122" url="https://ta.wikipedia.org/wiki?curid=161122" title="கோச் காட்டர்">
கோச் காட்டர்

கோச் காட்டர் ("Coach Carter") என்பது தோமஸ் காட்டரினால் இயக்கி 2005 இல் வெளியாகிய ஓர் அமெரிக்கத் திரைப்படம் ஆகும். ஓர் உண்மைக் கதையினை மையமாக் கொண்டு உருவாக்கப்பட்ட இது, ரிச்மண்ட் உயர் பாடசாலையின் கூடைப்பந்தாட்ட பயிற்றுவிப்பாளர் கென் காட்டர், கல்விப் பெறுபேறுகளில் குறைவாகக் காணப்பட்ட அப்பாடசாலையினை 1999 இல் தலைப்புச் செய்திகளில் வெல்லப்பட முடியாத அணியாக்கியா மாற்றியதைக் கூறுகின்றது.



</doc>
<doc id="161129" url="https://ta.wikipedia.org/wiki?curid=161129" title="மதிப்புக் கூட்டு வரி">
மதிப்புக் கூட்டு வரி

மதிப்புக் கூட்டு வரி அல்லது பெறுமதி சேர் வரி (Value added tax) என்பது, பரிமாற்றங்களின்போது அதாவது விற்பனையின்போது விதிக்கப்படுகின்ற வரியாகும். ஆனால், ஒவ்வொரு பரிமாற்றத்தின்போதும் அதிகரிக்கின்ற அல்லது கூடுகின்ற மதிப்பின் அடிப்படையிலேயே இவ்வரி விதிக்கப்படுகின்றது. இதனால், விற்பனை விலையின் மொத்தப் பெறுமானத்தின் அடிப்படையில் விதிக்கப்படும் விற்பனை வரியிலிருந்து இது வேறுபடுகின்றது. இதன் காரணமாக ஒரு பண்டத்தின் மீதான மதிப்புக் கூட்டு வரியின் மொத்த அளவு அப்பண்டம் எத்தனை படிகளூடாக நுகர்வோரை வந்தடைகிறது என்பதில் தங்கியிருப்பதில்லை. 

இவ்வாறு விற்பனையாளர் செலுத்திய வரிக்கான செலவு, குறித்த பண்டத்தின் விலையில் பொதிந்திருக்கின்றது. இதனால் இந்த வரிச்செலவை இறுதியாக ஏற்றுக்கொள்வது நுகர்வோரேயாகும். வரிச்செலவை ஏற்றுக்கொள்பவரிடமன்றி வேறொருவரிடமிருந்து இவ்வரி அறவிடப்படுவதனால், மதிப்புக் கூட்டுவரி ஒரு மறைமுக வரியாகும். முதலில் வாங்குபவர் செலுத்திய விலை மற்றும் அதன் பின்னர் அதே பொருளை அடுத்தடுத்து வாங்கும் ஒவ்வொருவரும் செலுத்தும் விலை ஆகியவற்றிற்கு இடையிலான வேறுபாட்டின் மீது மட்டுமே வரி விதிக்கப்படுவதால் ("மதிப்பு கூட்டப்படுதல்") வரி விதிப்பின் விழு தொடர் விளைவானது தவிர்க்கப்படுகிறது.


</doc>
<doc id="161132" url="https://ta.wikipedia.org/wiki?curid=161132" title="பாலைநிலை">
பாலைநிலை

பாலைநிலை என்பது காஞ்சித்திணையில் வரும் துறைகளில் ஒன்று. கணவன் இறந்தபின் அவனை எரிக்கும் தீயில் மனைவி தானும் விழுந்து உயிர்விடத் துணிந்து கூறும் சொற்கள் பாலைநிலை என்னும் துறையாகும். 

பூதப்பாண்டியன் தேவி பெருங்கோப்பெண்டு தன் கணவன் இறந்தபோது தானும் அவனுடன் தீயீல் விழுந்து உயிரை மாய்த்துக்கொள்ளச் சென்றாள். சான்றோர் அவளைது தடுத்தனர். கணவன் இறந்த பின்னர் கைம்மை நோன்புடன் தான் வாழ விரும்பவில்லை என்னும் பொருள் பொதிந்த பாடல் ஒன்றைப் பாடிவிட்டு, அவனை எரிக்கும் தீயில் தானும் விழுந்து தன்னை மாய்த்துக்கொண்டாள். 

இந்தப் புறநானூற்றுப் பாடலின் அடிக்குறிப்பு இதனை ஆனந்தப் பையுள் எனக் குறிப்பிடுகிறது. 


</doc>
<doc id="161136" url="https://ta.wikipedia.org/wiki?curid=161136" title="பி. நாகராசன்">
பி. நாகராசன்

பி. நாகராசன் (பிறப்பு: ஏப்ரல் 1, 1963) என்பவர் ஒரு தமிழ் எழுத்தாளர். கோயம்புத்தூர் மாவட்டம் உடுமலைப்பேட்டை அருகிலுள்ள கொழுமம் எனும் ஊரில் பிறந்த இவர் தற்போது தேனியிலுள்ள உணவகம் ஒன்றில் மேலாளராகப் பணிபுரிந்து வருகிறார். தமிழ்நாட்டில் வெளியாகும் அச்சிதழ்களில் துணுக்குகள் (குறுந்தகவல்கள்) மற்றும் கட்டுரைகள் போன்றவற்றை எழுதியிருக்கிறார். மேடை நாடகங்களில் பல வேடங்களில் நடித்திருக்கிறார். தபால்தலைகள், நாணயங்கள், சாவிக்கொத்துகள் போன்றவைகளை சேகரிக்கும் வழக்கமுடையவர்.

இவர் எம்ஜிஆர் நடிப்பில் தீவிரமான பற்றுதலுடையவர். பத்திரிகைகளில் வெளியான எம்.ஜி.ஆர். படங்கள், செய்திகள் போன்றவற்றைச் சேகரித்துத் தனியாகப் புத்தகக் கட்டுகளாக்கித் தொகுத்து வைத்துள்ளார். எம்.ஜி.ஆர் படத்துடன் வெளியான பல பொருட்களையும் இவர் சேகரித்து வைத்திருக்கிறார். எம்.ஜி.ஆர் குறித்த நினைவுகளைச் சேகரிப்பதற்காகத் தனியாக “எம்.ஜி.ஆர் நினைவுக் களஞ்சியம்” எனும் ஒரு அமைப்பையும் இவர் நிறுவியிருக்கிறார். இந்த அமைப்பின் மூலம் இவர் தொகுத்துள்ள, சேகரித்துள்ள எம்ஜிஆர் நினைவுகளைக் கண்காட்சி அமைத்துக் காட்சிப்படுத்தியும் வருகிறார்.

இவர் பன்னாட்டுத் தபால்தலைகள், பன்னாட்டு நாணயங்கள், சாவிக் கொத்துகள், பேனா போன்றவைகளை அதிக அளவில் சேகரித்து வைத்திருக்கிறார். தன்னுடைய சேகரிப்புகளைக் கொண்டு பள்ளி, கல்லூரி மற்றும் பல பொது இடங்களில் கண்காட்சிகளில் காட்சிப்படுத்தி, மாணவர்கள் மற்றும் பொதுமக்களிடத்தில் தபால்தலை, நாணயம் மற்றும் அரிய பொருட்களைச் சேகரிக்கும் வழக்கத்தை ஊக்கப்படுத்தி வருகிறார்.




</doc>
<doc id="161147" url="https://ta.wikipedia.org/wiki?curid=161147" title="கியூபெக் பிரெஞ்சு">
கியூபெக் பிரெஞ்சு

கியூபெக் பிரெஞ்சு, கனடாவில் பொது வழக்கில் பேசப்படும் பிரெஞ்சு மொழியின் முக்கிய வழக்கு ஆகும். அரசு, ஊடகம், கல்வி என அனைத்துத் துறைகளிலும், கியூபெக் பிரெஞ்சு பயன்படுத்தப்படுகிறது. கனேடிய பிரெஞ்சு என்பது கியூபெக் உட்பட கனடாவில் பேசப்படும் பிரெஞ்சு மொழியின் வட்டார வழக்குகளை சேர்த்தே குறிக்கிறது. கனடாவின் கியூபெக் மாநிலத்தில் பிரெஞ்சும், பிற மாநிலங்களில் ஆங்கிலமும் ஆட்சி மொழிகளாக இருக்கின்றன. கனடாவின் ஆட்சி மொழிகளாக இருமொழிகளும் ஏற்கப்பட்டுள்ளன..

பெரும்பாலானோர் கருதும்படி கியூபெக் பிரெஞ்சு, 10-14 ஆம் நூற்றாண்டுகளில் பேசப்பட்ட பழைய பிரெஞ்சிலிருந்து தோன்றியதல்ல. 17,18 ஆம் நூற்றாண்டுகளில் பேசப்பட்ட செவ்வியல் தன்மைகளைக் கொண்ட பிரெஞ்சு மொழியினை ஒத்திருக்கிறது. கியூபெக் பிரெஞ்சு இவ்வழக்கிலிருந்து தோன்றியிருக்க வேண்டும் என்று கருதுகின்றனர். இது கனேடியப் பழங்குடியினர் மொழிகளில் பயன்படுத்தப்பட்ட இடப்பெயர்களை உள்வாங்கிக் கொண்டது. கனேடிய ஒன்றியத்திற்குள் கியூபெக் மாநிலம் சேர்க்கப்பட்ட பின், ஐக்கிய அமெரிக்காவுடன் உரையாடவும், பிற கனேடிய மாநிலங்களுடன் உரையாடவும், அரசாணைகளை வெளியிடவும், ஆங்கிலம் பயன்படுத்தப்பட்டது. இக்காலத்தில் அயர்லாந்தினர் நிறைய பேர் கனடாவில் குடியேறினர். இதன்மூலம், அரசாணைகளில் பயன்படுத்துவதற்காக கியூபெக் பிரெஞ்சு, பல ஆங்கிலச் சொற்களை உள்வாங்கியது.

பிரான்சு நாட்டு பிரெஞ்சுக்கும் கியூபெக் பிரெஞ்சுக்கும் உள்ள வேறுபாடு அமெரிக்க ஆங்கிலத்திற்கும் இங்கிலாந்திய ஆங்கிலத்திற்கும் உள்ள வேற்றுமையை விட அதிகமாகும். கனேடிய பிரெஞ்சுக்காரர்கள் தங்கள் ஒலிப்புமுறையில் மாற்றம் செய்தால் தான் ஐரோப்பிய பிரெஞ்சுக்காரர்களுடன் எளிதில் உரையாட முடியும் என்றொரு கருத்து நிலவியது. ஐரோப்பிய பிரெஞ்சை கனேடியர்கள் எளிதில் புரிந்துகொள்கிறார்கள் என்றும் சொற்தொகுதியிலேயே வேறுபாடு இருக்கும் என்று அறியப்படுகிறது.

ஐரோப்பிய பிரெஞ்சுக்காரர்களும் கனேடிய பிரெஞ்சை எளிதில் புரிந்து கொண்டாலும், பேச்சு வழக்கைப் புரிந்துகொள்வதில் சிரமப்படுவார்கள். எனவே ஐரோப்பியர்களிடம் பேசும்போது பேச்சு வழக்கை விடுத்து பொது வழக்கில் பேசுவார்கள்.

அமெரிக்கர்கள் பிரித்தானிய ஆங்கில ஊடகங்களை விரும்பிப் பயன்படுத்துவதைப் போல் கியூபெக் கனேடியர்கள் பிரான்சில் இருந்து வெளியாகும் ஊடகங்களை விரும்பிப் பயன்படுத்துகின்றனர். கியூபெக் பிரெஞ்சு சில காலமாக, இதன் ஆங்கிலக் கலப்பாலும், பொது வழக்கிலிருந்து வேறுபடுவதாலும், கீழ்த் தரமாகக் கருதப்பட்டது. ஆயினும் தற்போது கியூபெக் பிரெஞ்சும் ஊடகங்களில் பயன்படுத்தப்படுகிறது.

1960களில் செய்யப்பட்ட சமூக ஆய்வின்படி கியூபெக் மாநிலத்தவர்கள், கியூபெக் பிரெஞ்சுக்காரர்களைவிடவும் ஐரோப்பிய பிரெஞ்சுக்காரர்களுக்கு அதிக வாக்குகள் அளித்தனர். கல்வி, பொது அறிவு, இலக்கு, நட்பு தொடர்பாக இந்த ஆய்வு நடத்தப்பட்டது. ஆய்வாளர்கள் இந்த முடிவைக் கண்டு வியந்தனர். கியூபெக் அரசும், முடிந்தவரை பொது பிரெஞ்சை பயன்படுத்த வேண்டும் என்றூ தெரிவித்திருந்தது. கியூபெக் மாநில பிரெஞ்சுப் பேராசிரியர் குழு, கியூபெக் பிரெஞ்சு பள்ளிகளில் கற்பிக்கப்பட வேண்டும் என்று தெரிவித்திருந்தது.

பொது பிரெஞ்சை விடவும் பெருமளவில் சொற்தொகுதியிலும், ஒலிப்புமுறையிலும், இலக்கண விதிகளிலும் மாறுபட்டிருக்கிறது. வினைச்சொற்களும், பெயர்ச்சொற்களும் வேறுபட்டுக் காணப்படுகின்றன. ஆங்கிலத்தில் இருந்து பொதுப் பயன்பாட்டு சொற்களையும் கனேடியப் பழங்குடியினர் மொழிகளில் இருந்து இடப்பெயர்களையும் எனப் பல சொற்களைப் பெற்றுக்கொண்டுள்ளது.

பொது பிரெஞ்சிற்கும் கியூபெக் பிரெஞ்சிற்கும் உள்ள சில வேறுபாடுகள்
ஒரே பொருளுக்கான வேறுபட்ட சொற்கள்
பொருள் வேறுபாடு
கியூபெக் பிரெஞ்சுக்குண்டான தனித்துவமான சொற்றொடர்கள்
கியூபெக் பகுதிக்கு மட்டும் தனித்துவமான சொற்சுருக்கங்கள் உள்ளன. அவற்று சில: 




</doc>
<doc id="161150" url="https://ta.wikipedia.org/wiki?curid=161150" title="கலை இலக்கியா">
கலை இலக்கியா

கலை இலக்கியாவின் இயற்பெயர் ச.இந்திரா. தன்னுடைய மாணவப் பருவத்திலிருந்தே கவிதைகள் எழுதுவதில் ஆர்வம் கொண்ட கலை இலக்கியா சிற்றிதழ்கள் வழியாக எழுத்தாளராகப் பரிணமித்தவர். கட்டுரையாளர், கவிஞர் மற்றும் சிறுகதையாளர். தேனி மாவட்டம், ஜெயமங்கலம் ஊரைச் சேர்ந்த இவர் திருமணத்திற்குப் பிறகு தேனி மாவட்டம், வீரபாண்டி எனும் ஊரில் கணவருடன் வசித்து வருகிறார். தமிழில் வெளியாகும் பல சிற்றிதழ்களில் இவரது கவிதை மற்றும் கட்டுரைகள் வெளியாகியிருக்கின்றன. தமிழகத்தில் முக்கியப் பெண்கவிஞர்களில் ஒருவர்.


தமிழ்நாடு முற்போக்கு எழுத்தாளர் கலைஞர்கள் சங்கத்தின் மாநிலக்குழு உறுப்பினர்.


</doc>
<doc id="161151" url="https://ta.wikipedia.org/wiki?curid=161151" title="அல்லி உதயன்">
அல்லி உதயன்

உதயக்குமார் என்ற இயற்பெயர் கொண்ட அல்லி உதயன் ஒரு சிறுகதை எழுத்தாளர், கவிஞர். தேனி - அல்லிநகரத்தில் வசித்து வரும் இவர் கவிதை, சிறுகதை, கட்டுரை என்று பல சிற்றிதழ்களில் எழுதியிருக்கிறார். உண்ணாமலை பதிப்பகம் எனும் பெயரில் பதிப்பகம் ஒன்றைத் தொடங்கி, தமிழ்ச் சிற்றிதழ்களில் எழுதி வரும் இளம் படைப்பாளிகளுடன் இணைந்து பல கூட்டுக் கவிதை, சிறுகதை நூல்களையும் வெளியிட்டுள்ளார். அல்லி உதயன் எண்பதுகளில் எழுதத்துவங்கிய முக்கியமான சிறுகதை எழுத்தாளர்களில் ஒருவர்.


தமிழ்நாடு முற்போக்கு எழுத்தாளர் கலைஞர்கள் சங்கத்தின் தேனி மாவட்ட செயற்குழு உறுப்பினர். தேனி மாவட்டத்தின் முன்னாள் தலைவராகவும், செயலாளராகவும் பல ஆண்டுகள் பணியாற்றியிருக்கிறார்.



</doc>
<doc id="161156" url="https://ta.wikipedia.org/wiki?curid=161156" title="கொடுகொட்டி (இசைக்கருவி)">
கொடுகொட்டி (இசைக்கருவி)

கொடுகொட்டி என்பது தோற்கருவி வகை சார்ந்த தமிழர் இசைக்கருவிகளுள் ஒன்றாகும். இது ஒரு வகைப் பறை எனும் முழவுக்கருவியாகும். இதனைப் பற்றிய குறிப்புகள் சிலப்பதிகாரத்திலும் தேவாரத்திலும் உள்ளன. நாகசுரக் கச்சேரிகளிலும் இடம்பெறுகிறது.

"கிடுகிட்டி", "கிடிகிட்டி","கிரிகிட்டி" என வெவ்வேறுவிதமாக இந்த இசைக்கருவி அழைக்கப்பட்டுள்ளது. 

இது இரு கருவிகள் இணைந்த இசைக்கருவி. அடியில் குறுகி, முகம் படர்ந்த இக்கருவிகள் இரண்டின் நடுப்புறமும் ஒன்றாகப் பிணைக்கப்பட்டிருக்கும்.

பொய்க்கால் ஆட்டம், பூம்பூம் மாட்டுக்காரர்கள் உறுமியிசை, மாட்டுகலியாணக் கூத்து போன்றவற்றில் இக் கருவி இசைக்கப்படுகிறது.

நாகப்பட்டணத்திற்கு அருகிலுள்ள கீழ்வேளுர் எனும் ஊரில் கேடிலியப்பர் எனும் கோயில் உள்ளது. இக்கோவிலின் வழிபாடுகளில் கிடிகிட்டி இசை முக்கிய இடம்பெற்றது. இதன்காரணமாக இவ்வூரில் கிடிகிட்டி வாத்தியக் கலைஞர்கள், தலைமுறைத் தலைமுறையாக வாழ்ந்து வந்துள்ளனர். 

சுப்பிரமணியப் பிள்ளை (1787 - 1846), சண்முகம் பிள்ளை (1835 - 1897), ராமையா பிள்ளை (1876 - 1955) எனும் தலைமுறைக் குடும்பக் கலைஞர்கள் குறிப்பிடத்தக்கோர். இவர்களுக்குப் பிறகு வந்த முத்துவீர் பிள்ளை, கோவிந்தராஜ பிள்ளை என்போருக்கு கிடிகிட்டி வாசிக்கத் தெரியும். எனினும், தவிலிசைக் கலைஞர்களாக இசைத் துறையில் இருக்கிறார்கள். 

கீவளூர் சுப்பராய பிள்ளை, பந்தணைநல்லூர் கோவிந்தபிள்ளை , தில்லையாடி ஸ்ரீநிவாச பிள்ளை ஆகியோர் வல்லுனர்களாக விளங்கியுள்ளனர்.




</doc>
<doc id="161161" url="https://ta.wikipedia.org/wiki?curid=161161" title="மத்தியா (திருத்தூதர்)">
மத்தியா (திருத்தூதர்)

புனித மத்தியா (எபிரேய மொழியில் ஒலிப்பு "மத்தியாது") (இறப்பு. 80), என்பவர் அப்போஸ்தலர் பணிகளின் படி, யூதாசின் இடத்தை நிரப்ப திருத்தூதர்களால் தேர்வு செய்யப்பட்டவர். இவரின் தேர்வு இயேசுவால் நேரடியாக நடக்காததாலும், தூய ஆவியின் வருகைக்கு முன்பே நிகழ்ந்ததாலும் முக்கியத்துவம் பெறுகின்றது.

ஒத்தமை நற்செய்தி நூல்களில் உள்ள இயேசுவின் சீடர்களின் பட்டியலில் மத்தியாவின் பெயர் இல்லை. திருத்தூதர் பணிகள், முதலாம் அதிகாரத்தின் படி, இயேசுவின் விண்ணேற்ப்பை அடுத்து ஒருநாள், ஏறக்குறைய நூற்றிருபது பேர் ஒரே இடத்தில் கூடியிருக்கும்போது யூதாசுவின் இடத்தை நிரப்ப இருவரை அங்கிருந்தவர்கள் முன்னிருத்தினார்கள். ஒருவர் யோசேப்பு என்னும் பெயர் கொண்ட பர்சபா மற்றவர் மத்தியா. இறைவனிடம் வேண்டிக்கொண்டப்பின் அவர்கள் சீட்டு குலுக்கினார்கள். சீட்டு மத்தியா பெயருக்கு விழவே அவர் பதினொரு திருத்தூதர்களோடும் சேர்த்துக்கொள்ளப்பட்டார். இச்செய்தியினைத்தவிர விவிலியத் திருமுறையில் இவரைப்பற்றி வேறெதுவும் இல்லை.


</doc>
<doc id="161167" url="https://ta.wikipedia.org/wiki?curid=161167" title="ஆனைக் குகை">
ஆனைக் குகை

ஆனைக் குகை (இந்தோனேசியம்: Goa Gajah) ஆனது இந்தோனேசியாவின் பாலித் தீவின் உபூது என்னும் இடத்துக்கு அண்மையில் அமைந்துள்ளது. 9 ஆம் நூற்றாண்டிற் கட்டப்பட்ட இது ஓர் அரணகமாகப் பயன்படுத்தப்பட்டது.

குகையின் முகப்பில் பல்வேறு வகை உயிரினங்களின் சிலைகள் அமைந்துள்ளன என்பதுடன் குகையின் நுழைவாயிலில் பிசாசுகளின் உருவங்கள் செதுக்கப்பட்டுள்ளன. இதன் முதன்மையான சிலை ஒரு யானையினுடையதென்றே முன்னர் கருதப்பட்டது. அதனாற்றான் இதன் பெயர் "ஆனைக் குகை" என்று வழங்கப்படுகிறது. இத்தொல்லியற் களமானது 1365 இல் எழுதப்பட்ட தேசவர்ணனா எனப்படும் சாவகப் பாடலிற் குறிக்கப்பட்டுள்ளது. இத்தொல்லியற் களத்திலுள்ள பரந்த குளியற் தடாகமொன்று 1950 வரை கண்டறியப்படவில்லை. இதிலுள்ள உருவங்கள் கெட்ட ஆவிகளை விரட்டும் நோக்கில் உருவாக்கப்பட்டவை எனத் தோன்றுகின்றன.

இத்தொல்லியற் களம் 1995 ஒக்டோபர் 19 அன்று யுனெசுக்கோ உலக பாரம்பரியக் களங்களின் தற்காலிகப் பட்டியலில் பண்பாட்டு வகையிற் பட்டியலிடப்பட்டது.



</doc>
<doc id="161169" url="https://ta.wikipedia.org/wiki?curid=161169" title="பீட்சா (திரைப்படம்)">
பீட்சா (திரைப்படம்)

பீட்சா, ஒரு திகில் தமிழ்த் திரைப்படம் ஆகும். பல குறும்படங்களை இயக்கியுக்கியுள்ள கார்த்திக் சுப்புராஜுக்கு இது முதல் திரைப்படமாகும். இப்படத்தைத் தயாரித்தவர் அட்டகத்தி படத் தயாரிப்பாளர் சி. வி. குமார். விஜய் சேதுபதி, ரம்யா நம்பீசன், நரேன், ஓவியர் வீர சந்தானம், சிம்கா ஆகியோர் நடித்துள்ளார்கள். தமிழில் முதல் முறையாக இப்படத்திலேயே 7.1 சவுண்ட் சிசுடம் பயன்படுத்தியுள்ளார்கள் .

மைக்கேலும் (விஜய் சேதுபதி) அனுவும் (ரம்யா நம்பீசன்) ஒன்றாக வாழும் காதலர்கள். மைக்கேல் பீட்சா கடையில் வேலை செய்கிறான். அனு, பேய்ளைப் பற்றிய ஒரு திகில் புதினத்தை எழுத முயன்று வருகிறாள். பேய்களின் இருப்பு மீது நம்பிக்கை கொண்டவள். அனு கருவுறவே, இருவரும் திருமணம் செய்து கொள்கிறார்கள். இந்நிலையில், மைக்கேல் வேலை செய்யும் கடை முதலாளி மகளுக்குப் பேய் பிடித்துள்ளதாக நினைத்து அதனைச் சீராக்க முயல்கிறார்கள். இதனை அறிந்து கொண்டது முதல் மைக்கேலுக்கும் அவ்வப்போதும் பேய்கள் குறித்த அச்சம் வருகிறது.

மைக்கேல் ஒரு நாள் இரவு ஒரு மாளிகைக்கு பீட்சா அளிக்கச் செல்கிறான். அங்கு அடுத்தடுத்து கொலைகள் நிகழ்வது போலவும் அங்கு பேய்கள் உலாவுவது போலவும் குழப்பமான நிகழ்வுகள் அமைகின்றன. இதில் உளநலம் பாதிக்கப்பட்ட மைக்கேல் வெகுநேரம் கழித்து கடைக்குத் திரும்பி வருகிறான். அந்த மாளிகையில் என்ன நடந்தது, மைக்கேலுக்கு என்ன ஆனது என்பதே கதை.


</doc>
<doc id="161170" url="https://ta.wikipedia.org/wiki?curid=161170" title="பசேலியோஸ் கிளேமிஸ் பாவா">
பசேலியோஸ் கிளேமிஸ் பாவா

மோரான் மார் பசேலியோஸ் கிளீமிஸ் (மலையாளம்: മോറന്‍ മോര്‍ ബസേലിയോസ് ക്ലിമ്മിസ് കാതോലിക്കോസ് ബാവ) சீரோ-மலங்கரா கத்தோலிக்க திருச்சபையின் உயர் தலைமைப் பேராயர் ஆவார். அவரது இயற்பெயர் ஐசக் தோட்டுங்கல் ஆகும். 

இவர் சூன் 15, 1959ஆம் ஆண்டு, கேரள மாநிலத்தின் திருவல்லாவில் முக்கூர் என்னும் ஊரில் பிறந்தார். தற்போது உள்ள கத்தோலிக்கக் கர்தினால்களிலேயே மிக இளையவர் இவர் ஆவார்.

இவர் 1976-1979 காலக் கட்டத்தில் திருவல்லா மறைமாவட்ட இளங்குருத்துவக் கல்லூரியில் பயின்றார். 1979-1982 ஆண்டுக் காலத்தில் ஆலுவாவின் மங்கலப்புழாவில் அமைந்துள்ள தூய யோசேப்பு திருத்தந்தைக் கல்விநிறுவனத்தில் மெய்யியல் இளங்கலைப் பட்டம் பெற்றார்.

1983-1986 ஆண்டுகளில் இவர் பூனே திருத்தந்தை குருத்துவக் கல்லூரியில் பயின்று இறையியல் இளங்கலைப் பட்டம் பெற்றார்.

ஐசக் தோட்டுங்கல் 1986, சூன் 11ஆம் நாள் குருவாகத் திருநிலை பெற்றார். 1986-1989 ஆண்டுகளில் அவர் பெங்களூரு தர்மாரம் கல்லூரியில் இறையியல் முதுகலைப் பட்டம் பெற்றார். பின்னர் அவர் உரோமை நகரில் புனித அக்வீனா தோமையார் திருத்தந்தைப் பல்கலைக் கழகத்தில் இறையியல் பட்டப்படிப்பு பயின்று 1997இல் கிறித்தவ ஒன்றிப்பு இறையியலில் முனைவர் பட்டம் பெற்றார்.

உரோமையில் படிப்பை முடித்துத் திரும்பிய ஐசக் தோட்டுங்கல் பத்தேரி மறைமாவட்டத்தின் முதன்மைக் குருவாகப் பணிபுரிந்தார். ஐரோப்பாவிலும் ஐக்கிய அமெரிக்க நாடுகளிலும் குடிபெயர்ந்து வாழ்கின்ற சீரோ-மலபார் கத்தோலிக்க மக்களிடையே ஆன்ம பணிபுரிய திருத்தந்தைப் பார்வையாளராக அவர் 2001, சூன் 21ஆம் நாள் திருத்தந்தை இரண்டாம் யோவான் பவுலால் நியமிக்கப்பட்டார். 

2001, ஆகத்து 15ஆம் நாள் அவர் திருவல்லாவின் திருமூலபுரத்தில் ஆயராகத் திருநிலை பெற்று "ஐசக் மார் கிளீமிஸ்" என்னும் பெயரைத் தேர்ந்துகொண்டார்.

2003, செப்டம்பர் 11ஆம் நாள் திருத்தந்தை இரண்டாம் யோவான் பவுல் மார் கிளீமிசை திருவல்லா மறைமாவட்டத்தின் ஆறாவது ஆயராக நியமனம் செய்தார். 

2006, சூன் 10ஆம் நாள் மார் கிளீமிஸ் திருவல்லா உயர் மறைமாவட்டத்தின் தலைமைப் பேராயராக உயர்த்தப்பட்டார்.

திருவனந்தபுரத்தில் பட்டம் என்னும் பகுதியில் அமைந்துள்ள கத்தோலிக்க நிலையத்தில் 2007, பெப்ருவர் 7-10இல் கூடிய சீரோ-மலங்கரா கத்தோலிக்க திருச்சபையின் ஆயர் மன்றம், மார் கிளீமிசை சீரோ-மலங்கரா கத்தோலிக்க திருச்சபையின் உயர் தலைமைப் பேராயராகத் தேர்ந்தெடுத்தது. பெப்ருவரி 9ஆம் நாள் அத்தேர்தல் முடிவை திருத்தந்தை பதினாறாம் பெனடிக்ட் அங்கீகரித்தார். அம்முடிவு மறுநாள் திருவனந்தபுரம் புனித மரியா பெருங்கோவிலில் அறிவிக்கப்பட்டது.

திருவனந்தபுரம் புனித மரியா பெருங்கோவிலில் மார் கிளீமிஸ் 2007, மார்ச்சு 5ஆம் நாள் உயர் தலைமைப் பேராயராக முடிசூடப்பட்டார். அந்நிகழ்ச்சியில் கர்தினால் தெலெஸ்போர் தோப்போ மற்றும் கர்தினால் மார் கீவர்கீஸ் ஆலஞ்சேரி ஆகியோர் கலந்துகொண்டனர். 

திருத்தந்தை பதினாறாம் பெனடிக்ட் மார் பசேலியோஸ் கிளீமிசை 2012 நவம்பர் 24ஆம் நாள் கர்தினால் நிலைக்கு உயர்த்ஹ்டினார்.

சீரோ-மலங்கரா கத்தோலிக்க திருச்சபையின் முதல் கர்தினாலாக நியமிக்கப்பட்டுள்ள மார் பசேலியோஸ் கிளீமிஸ் கேரளத்திலிருந்து இதுவரை தேர்ந்தெடுக்கப்பட்டுள்ள கர்தினால்மார்களுள் ஐந்தாமவர் ஆவார்.

அவருக்கு முன் கர்தினால் பதவிக்கு உயர்த்தப்பட்டோர்:

 


</doc>
<doc id="161178" url="https://ta.wikipedia.org/wiki?curid=161178" title="தமிழ் இசைக்கருவிகள்">
தமிழ் இசைக்கருவிகள்

தமிழ் இசைக்கருவிகள் என்பன தமிழர் பயன்படுத்திய இசைக் கருவிகளாகும். சங்க காலத்தில் ஆண்கள், பெண்கள், மட்டுமல்லாது பாணர், பாடினியர், விறலியர்(ஆடல் மகளிர்) போன்றோர், பண்ணும் தாளமும் கூடிய இசைப்பாடல்களைப் பண்ணிசைக் கருவிகள், தாளவிசைக் கருவிகள் துணையோடு சிறப்பாகப் பாடி உள்ளனர். பத்துப்பாட்டு மற்றும் எட்டுத்தொகை நூல்கள் குறிப்பாக ஆற்றுப்படை நூல்கள் அக்காலத்தியத் தமிழர் தம் இசைத்திறத்தை எடுத்தியம்புகின்றன. யாழ், கின்னரம், குழல், சங்கு, தூம்பு, வயிர், தண்ணுமை, முழவு, முரசு, பறை, கிணை, துடி, தடாரி, பாண்டில் மற்றும் இன்னியம் முதலான இசைக்கருவிகள் இருந்துள்ளன. இசையைத் தொழிலாக கொண்ட மக்கள் உபயோகப்படுத்தும் இசைக்கருவிக்குப் பறை என்றும், இன்பமாக பொழுது போக்கும் மக்கள் பயன்படுத்தும் இசைக்கருவி யாழ் என்றும் தொல்காப்பியத்தில் இருவகை இசைக்கருவிகளைப் பற்றிக் குறிப்பிடுகிறார் தொல்காப்பியர். தொல்காப்பியம் பொருளதிகாரம் அகத்திணையியல் 18 ஆம் நூற்பா தமிழர் வாழ்க்கை நெறியின் அடிப்படைப் பண்பாட்டுக் கருவூலங்களைக் குறிப்பிடுகிறது.

<poem>தெய்வ முணாவே மாமரம் புட்பறை
செய்தி யாழின் பகுதியொடு தொகைஇ
அவ்வகை பிறவும் கருவென மொழிப இதற்குச் சான்றாக சீவக சிந்தாமணியில் உதயணன்- காந்தருவ தத்தைக்கு நடைபெறும் இசைப்போட்டியில் எவ்வளவோ திறமையாகப் பாடிய காந்தருவதத்தையும் ‘கம்பிதத்துடன்’ பாடியதால் தோற்றதாக அறிவிக்கப்பட்டாள். அதாவது, சீவகன் வாசித்த யாழில் வராத கமகம் அவள் பாட்டில் வந்ததால் அவள் தோற்றாள் என அறிவிக்கப்பட்டது. யாழின் குறைகளுக்கு உட்பட்டுத்தான் பாட வேண்டும். எனவே, அந்தக் காலத்தில் கமகம் இல்லாமல்தான் பாடினர் எனலாம்.


</doc>
<doc id="161180" url="https://ta.wikipedia.org/wiki?curid=161180" title="அகப்பொருள் புறப்பொருள் ஒப்பீடு">
அகப்பொருள் புறப்பொருள் ஒப்பீடு

அகப்பொருளில் உள்ள திணைகள் ஏழு, புறப்பொருளில் உள்ள திணைகள் ஏழு எனப் பகுத்துக் காட்டும் தொல்காப்பியம் இரண்டுக்கும் உள்ள தொடர்பை ஒப்புமைப்படுத்தியும் காட்டுகிறது. 

புறப்பொருள்கள் அகப்பொருள்களோடு தொடர்புடையவை என்பது தொல்காப்பியர் கருத்து.


</doc>
<doc id="161182" url="https://ta.wikipedia.org/wiki?curid=161182" title="திணை மயக்கம்">
திணை மயக்கம்

அகத்திணைப் பாடல்களில் திணை என்பது வாழ்க்கையின் உரிப்பொருளைக் கொண்டு தீர்மானிக்கப்படும். 

இந்த உரிப்பொருள் மயங்குவது இல்லை. முதற்பொருள் நிலம், பொழுது என இருவகைப்படும். இவற்றில் நிலம் மயங்காது. ஏனையவை மயங்கும். 

ஒரு நிலத்துக்கு உரிய பூ வேறு நிலத்தில் பூக்க வாய்ப்பு உண்டு. நெய்தல் பூ மருத நிலத்தில் பூக்கும். ஒரு நிலத்துக்கு உரிய பறவை வேறு நிலந்நிலும் பறக்கும். இப்படி வரும்போது அந்தப் பூவையும், புள்ளையும் அந்தந்த நிலத்தோடு சாரத்திப் பொருள் உணர்ந்துகொள்ளவேண்டும். காலமும் அப்படித்தான். குறிஞ்சி நிலத்துக்கு உரிய யாமம் என்னும் சிறுபொழுதும், கூதிர் என்னும் குளிர்காலமும் பிற நிலங்களிலும் வருமல்லவா? இப்படி வருவதுதான் திணை மயக்கம்.
ஐந்திணைக்கு உரிய எல்லாப் பொருளும் திணைமயக்கமாக வரும் என நாற்கவிராச நம்பி குறிப்பிடுகிறார். இதற்கு எழுதப்பட்ட உரை எந்தப் பொருள் எந்தத் திணையில் மயங்கி வந்துள்ளது என்பதை விளக்கிப், பல மேற்கோள் பாடல்களைத் தந்துள்ளது.


மேலும் சிலவற்றைச் சிற்றட்டகம் மூலத்தில் காணலாம். 


</doc>
<doc id="161183" url="https://ta.wikipedia.org/wiki?curid=161183" title="பொருள் இலக்கணப் பகுப்புகள்">
பொருள் இலக்கணப் பகுப்புகள்

வாழ்க்கை ஒரு பொருள். சொல் வகையில் இதனைத் தொழிற்பெயர் என்பர். தமிழ் மொழியை எழுதப்பட்ட எழுத்திலக்கணமும், பேசப்பட்ட சொல்லிலக்கணமும் கண்டனர், தொல்காப்பியர் போன்ற மொழியியலாளர்கள். வாழ்க்கைக்கு, வாழ்க்கை பற்றிய பாடல்களுக்கு இலக்கணம் கண்டது தமிழ்மொழி ஒன்றே.

இதன் பகுப்புகள் தொல்காப்பியத்தில் இவ்வாறு அமைந்துள்ளன.


</doc>
<doc id="161184" url="https://ta.wikipedia.org/wiki?curid=161184" title="சுனில் கங்கோபாத்யாயா">
சுனில் கங்கோபாத்யாயா

சுனில் கங்கோபாத்யாயா ("Sunil Gangopadhyay") அல்லது சுனில் கங்குலி ( "Shunil Gônggopaddhae", செப்டம்பர் 7, 1934 – அக்டோபர் 23, 2012) ஓர் இந்திய வங்காள மொழிக் கவிஞரும் எழுத்தாளரும் ஆவார். தற்போது வங்காள தேசத்தில் உள்ள ஃபரீத்பூரில் பிறந்த கங்கோபாத்யாயா வங்காள இலக்கியத்தில் கொல்கத்தா பல்கலைக்கழகத்திலிருந்து முதுகலைப் பட்டம் பெற்றவர். 1953இல் தம்முடைய சில நண்பர்களுடன் "கிருத்திபாஸ்" என்ற வங்காள கவிதை இதழ் ஒன்றை துவக்கினார். பின்னர் பல்வேறு பிரசுரங்களுக்கு தமது ஆக்கங்களை எழுதியுள்ளார். 

காகாபாபு என்ற கற்பனை கதாபாத்திரத்தை உருவாக்கி பல புதினங்களை தொடர்ந்து எழுதினார்; இத்தொடர்கள் சிறுவர்களிடையே மிகுந்த வரவேற்பைப் பெற்றன. "அந்த நாட்கள்" (செய் சமோய்) என்ற தமது புதினத்திற்கு 1985ஆம் ஆண்டில் "சாகித்திய அகாதமி விருது" பெற்றார். "நீல் லோகித்", "சனாதன் பதக்", மற்றும் "நீல் உபாத்யாயா" என்ற புனைபெயர்களில் அவர் எழுதி வந்தார்.



</doc>
<doc id="161187" url="https://ta.wikipedia.org/wiki?curid=161187" title="பாலைப் பண்">
பாலைப் பண்

தமிழர் பொருள் இலக்கணத்தை அகப்பொருள் புறப்பொருள் என இரண்டாகப் பகுத்துக்கொண்டனர். அகப்பொருளை முதல், கரு, உரி என மூன்றாகப் பகுத்துக்கொண்டனர். கருப்பொருளைத் தொல்காப்பியர் தெய்வம், உணா, மா, மரம், புள், செய்தொழில், பறை, யாழின் பகுதி முதலானவை எனக் குறிப்பிடுகிறார். நம்பி அகப்பொருள் கருப்பொருள் 14 என வரையறுத்துக்கொண்டுள்ளது. இவற்றில் பறை, யாழ், பண் என்பன தமிழரின் இசை பற்றியவை. இதன் வழி ஐந்தொழுக்கப் பண்பாட்டுக்கும் ஐந்து வகையான பறைகளும், யாழிசைகளும், பச்களும் தோன்றின. இவற்றில் பாலைப்பறை, பாலையாழ், பாலைப்பண் என்பன பிரிவை உணர்த்துவன.

தலைவன் பரத்தை வீட்டில் வாழும்போது அவன் பிரிவைத் தலைவிக்குச் சொல்வதுபோல் காலை வேளையில் தலைவி வீட்டு வாயிலில் நின்றுகொண்டு பாலைப்பண் பாடுகிறான். இந்தப் பண் பிரிவை உணர்த்துவதைத் தலைவி உணர்ந்துகொள்கிறாள். இந்தப் பண்ணைப் பரத்தை வீட்டில் பாடிவிட்டு, என் வீட்டுக்கு முன் ‘மாலைப்பண்’ (முல்லைப்பண்) பாடக்கூடாதா என்று பாணனிடம் கேட்கிறாள். மாலைப்பண் ஆயர் ஆனிரைகளுடன் மாலை வேளையில் இல்லம் மீள்வதை உணர்த்தும் பண். 

மாதவி நடனம் ஆடும்போது ஆடல், இசை, நூல், தண்ணுமை, குழல், யாழ் ஆகியவற்றில் வல்ல ஆசிரியர்கள் அரங்கில் இருந்து இசை கூட்டித் தந்தனர். யாழிசைப் புலவன் 14 நரம்பு கொண்ட ‘செம்முறைக் கேள்வி’ என்னும் செங்கோட்டு யாழில் இசைத்தான். அவன் படுமலை, செவ்வழி, அரும்பாலை, மேற்செம்பாலை, மேற்பாலை ஆகிய பண்களைக் கூட்டிப் பாடினான். 


</doc>
<doc id="161189" url="https://ta.wikipedia.org/wiki?curid=161189" title="தீபா வெங்கட்">
தீபா வெங்கட்

தீபா வெங்கட், தமிழ்த் திரைப்பட நடிகையும் நாடகக் கலைஞரும் ஆவார். ஏறத்தாழ 70 தொலைக்காட்சி நாடகங்களில் முக்கிய கதாப்பாத்திரமாகவும், சில திரைப்படங்களிலும் நடித்துள்ளார். இவரது சிறந்த நடிப்பிற்காக 2007 ஆம் ஆண்டில் தமிழ்நாடு அரசு இவருக்கு கலைமாமணி விருது வழங்கிச் சிறப்பித்தது.


ஹலோ பண்பலையில் சும்மா என்ற நிகழ்ச்சியை நிகழ்த்துகிறார்.

2012: மயக்கம் என்ன திரைப்படத்திற்கு ரிச்சாவிற்கு குரல் கொடுத்தமைக்காக, நார்வே தமிழ்த் திரைப்படத் திருவிழாவில் சிறந்த பின்குரல் விருது வழங்கப்பட்டது.


</doc>
<doc id="161192" url="https://ta.wikipedia.org/wiki?curid=161192" title="வந்தார்கள் வென்றார்கள் (நூல்)">
வந்தார்கள் வென்றார்கள் (நூல்)

வந்தார்கள் வென்றார்கள் பிரபல எழுத்தாளரும் கார்ட்டுனிஸ்ட்டுமான மதன் அவர்களால் எழுதப்பட்ட வரலாற்று நூலாகும். இதனை ஜுனியர் விகடன் தொடராக வெளியிட்டது. மக்களின் வரவேற்பினைப் பெற்ற இத்தொடர், விகடன் பதிப்பகத்தாரால் நூலாகவும் வெளியிடப்பட்டது. இந்த நூலுக்கு எழுத்தாளர் சுஜாதா அணிந்துரை எழுதியிருந்தார்கள்.

தைமூர் வரலாற்றிலிருந்து, இந்தியாவினை ஆண்ட பாபர், அக்பர் முதலானோர்களின் வரலாற்றினையும் இந்நூல் விவரிக்கிறது.

விகடன் ஆசிரியரான பாலசுப்ரமணியன் இத்தொடர் ஜூனியர் விகடனில் வரதொடங்கிய போது வடஇந்தியாவில் பாபர் மசூதி சர்ச்சை பெரிய அளவில் இருந்ததாக குறிப்பிடுகிறார்.

வந்தார்கள் வென்றார்கள் நூலை கிழக்குப் பதிப்பகம் ஒலிப் புத்தக வடிவிலும் வெளியிட்டிருக்கிறது.



</doc>
<doc id="161194" url="https://ta.wikipedia.org/wiki?curid=161194" title="கனடாவில் பிரெஞ்சு மொழி">
கனடாவில் பிரெஞ்சு மொழி

கடாவில் பிரெஞ்சு மொழி இரண்டு ஆட்சி மொழிகளில் ஒன்று. ஏறத்தாழ ஏழு மில்லியன் அல்லது நான்கில் ஒரு கனடியர்கள் பிரெஞ்சைத் தாய்மொழியாகக் கொண்டுள்ளார்கள். இவர்களில் பெரும்பான்மையினர் கனடாவின் கியூபெக் மாநிலத்தில் வாழ்கிறார்கள். கியூபெக் வாழ் மக்களில் 80 விழுக்காட்டினர் பிரெஞ்சைத் தாய்மொழியாகவும், மீதி பேர் இரண்டாம் மொழியாகவோ, மூன்றாம் மொழியாகவோ பேசுகிறார்கள். கியூபெக்கில் பிரெஞ்சு மட்டுமே ஆட்சி மொழி ஆகும். இங்கு பேசப்படும் பிரெஞ்சு வட்டார வழக்கு கியூபெக் பிரெஞ்சு எனப்படும். மேலும், பிரெஞ்சு, ஆங்கிலம் ஆகிய இருமொழிகளையும் ஆட்சி மொழிகளாகக் கொண்ட நியூ புருன்சுவிக் மாநிலத்தில் மூன்றில் ஒருவர் பிரெஞ்சு பேசுபவர்கள். மனிடோபா, ஒன்றாரியோ மாநிலங்களிலும் குறிப்பிடத்தக்க அளவினர் பிரெஞ்சு மொழியைத் தாய்மொழியாகப் பேசுகின்றனர்.

1969 ஆம் ஆண்டு இயற்றப்பட்ட ஆட்சி மொழிகள் சட்டத்தின்படி, ஆங்கிலம், பிரெஞ்சு ஆகிய இருமொழிகளும் ஆட்சிமொழிகளாகப் பயன்படுத்தப்படும் என்றும் இருமொழிகளுக்கும் சம அளவில் உரிமை வழங்கப்படும் என்றும் தெரிவிக்கப்பட்டுள்ளது. கனடா அரசு, அரசாணைகள், சேவைகள் என அனைத்தையும் இருமொழிகளிலும் வழங்குகிறது. இருப்பினும், மாநில அளவில் அந்தந்த மாநிலங்களின் ஆட்சி மொழிகளில் சேவைகள் வழங்கப்படுகின்றன என்றாலும், கனேடிய மக்கள் உரிமைச் சட்டத்தின்படி, சிறுபான்மையினர் ஆட்சிமொழியிலும் கல்வி கற்றுத் தரப்பட வேண்டும். எடுத்துக்காட்டாக, பிரெஞ்சை ஆட்சிமொழியாகக் கொண்ட கியூபெக் மாநிலத்தில் ஆங்கிலம் பேசும் சிறுபான்மையினருக்கு அவர் மொழியிலும், ஆங்கிலத்தை ஆட்சிமொழியாகக் கொண்ட ஒன்றாரியோவில் பிரெஞ்சு பேசும் சிறுபான்மையினருக்கு பிரெஞ்சு மொழியிலும் கல்வி கற்றுத் தரப்பட வேண்டும். கியூபெக் பிரெஞ்சு மொழிக்கான வாரியம்
(Office Québécois de la Langue Française) என்ற அமைப்பு பிரெஞ்சு மொழியை முன்னிறுத்தும் அமைப்பாகவுள்ளது.

கியூபெக் மாநிலத்தில் பிரெஞ்சு மொழி ஆட்சி மொழியாகவும், பெரும்பானமையினர் மொழியாகவும் விளங்குகிறது. இருப்பினும், அரசு சேவைகள் அனைத்தும் சிறுபான்மையினருக்காக ஆங்கிலத்திலும் வழங்கப்படுகின்றன.

கியூபெக்கில் பிரெஞ்சு மொழிக்கு சிறப்பு அங்கீகாரம் உண்டு. பிரான்சிலேயே பொதுவழக்கில் ஆங்கிலச் சொற்களைப் பயன்படுத்தினாலும், கியூபெக்கில் பிரெஞ்சு சொற்களே பயன்படுத்தப்படுகின்றன. அதேபோல், பிற மொழிப் பெயர்களை பிரான்சு நாட்டு பிரெஞ்சில் அப்படியே குறிப்பிடப்பட்டாலும், கியூபெக்கில் மொழிபெயர்த்து எழுதும் வழக்கம் உள்ளது.

கெபெக் பிரெஞ்சிற்கும் பொது பிரெஞ்சிற்கும் சில வேறுபாடுகள்:
இங்கு பேசப்படும் பிரெஞ்சு அக்காடிய பிரெஞ்சு எனப்படுகிறது. நியூ புருன்சுவிக் மாநிலத்தில் ஆங்கிலம், பிரெஞ்சு ஆகிய இருமொழிகளும் ஆட்சி மொழிகளாக ஏற்கப்பட்டுள்ளன. கனடாவின் மாநிலங்களிலேயே கியூபெக்கிலும் நியூ பிரான்சிக்கில் மட்டுமே பிரெஞ்சு ஆட்சிமொழியாக ஏற்றுக்கொள்ளப்பட்டுள்ளது. இம்மாநிலத்தில் மூன்றில் ஒருவர் பிரெஞ்சு பேசுபவராக உள்ளார். கியூபெக் பிரெஞ்சு வழக்கைப் போன்றே இவ்வழக்கிலும் ஆங்கிலத்தின் தாக்கம் காணப்படுகிறது. இங்கு வாழ்பவர்களில் பெரும்பான்மையினர் கியூபெக் மாநில எல்லைப்பகுதியில் வசிக்கிறார்கள்.

பிரெஞ்சு மொழி பேசுபவர்கள் அரை மில்லியன் பேர் இருந்தாலும், மொத்தத் தொகையில் 4.4 விழுக்காட்டினராக உள்ளனர். இவர்களில் பெரும்பான்மையினர் கெபெக் மாநிலத்தின் எல்லையில் வாழ்கிறார்கள். இவர்களில் பலருக்கு பிரெஞ்சு பேசத் தெரியாது.

இங்கு வாழும் பிரெஞ்சுக்காரர்கள் பிரான்சு, கெபெக், அயித்தி, ஆப்பிரிக்கா, வியட்னாம் ஆகிய பகுதிகளில் இருந்து வந்தவர்கள். இம்மாநிலத்திற்கு எந்த ஆட்சி மொழியும் இல்லையென்றாலும், ஆங்கிலம், பிரெஞ்சு ஆகிய இரு மொழிகளிலும் சட்டங்கள், அரசாணைகள் வெளியிடப்படுகின்றன. சட்டமன்றங்களில் பேசுபவர்கள் தாங்கள் விரும்பும் மொழியில் பேசலாம். பிரெஞ்சு மொழி பேசுவோர் பிரெஞ்சிலேயே அரசு சேவைகளைப் பெற்றுக் கொள்ளலாம். ஒன்றாரியோ அரசு இணையதளமும் இருமொழிகளிலும் கிடைக்கின்றது. ஆங்கில மொழியின் ஆதிக்கத்தால் பிரெஞ்சு மொழி வீழ்ச்சியடைந்துள்ளது.

பிரிடன், அக்காடியன் ஆகிய இரு குழுக்கள் பிரெஞ்சு பேசுகின்றனர். இருமொழித் திட்டத்தின்கீழ் பிரெஞ்சு மொழியும் பள்ளிகளில் கற்பிக்கப்படுகிறது.

மனிடோபா மாநிலத்தில் குறிப்பிடத்தக்க அளவில் பிரான்சு மொழி பேசும் மக்கள் வாழ்கிறார்கள். மனிடோபா மாநில அரசு இருமொழிகளிலும் இணையதளங்களை வழங்குகிறது. கனேடிய அரசு, மனிடோபாவிலும் பிரெஞ்சை ஆட்சி மொழியாக்கியுள்ளது.
சசுகட்சிவன், ஆல்பர்ட்டா , பிரிட்டிஷ் கொலம்பியா ஆகிய பகுதிகளிலும் குழுக்களாக வாழ்கின்றனர்.இப்பகுதியில் கிரீ, பிரெஞ்சு ஆகிய இருமொழிகளும் கலந்த வழக்கை பேசுகின்றனர்.




</doc>
<doc id="161199" url="https://ta.wikipedia.org/wiki?curid=161199" title="பருத்தித்துறை தேர்தல் தொகுதி">
பருத்தித்துறை தேர்தல் தொகுதி

பருத்தித்துறை தேர்தல் தொகுதி ("Point Pedro Electorate") என்பது 1931 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் பருத்தித்துறை நகரையும் அதைச் சுற்றியுள்ள ஊர்களையும் உள்ளடக்கியதாகும். மார்ச் 1960 தேர்தலில் பருத்தித்துறைத் தேர்தல் தொகுதியில் இருந்து உடுப்பிட்டி நகரைச் சேர்ந்த பகுதிகள் உடுப்பிட்டி தேர்தல் தொகுதி என்ற தனித் தொகுதியாகப் பிரிக்கப்பட்டது.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் பருத்தித்துறை தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.

பிரித்தானிய இலங்கையில் இலங்கை அரசாங்க சபைக்கான முதலாவது தேர்தல் 1931 சூன் 13 முதல் சூன் 20 வரை இடம்பெற்றது. தொனமூர் ஆணைக்குழு இலங்கைக்கு மேலாட்சி (டொமினியன்) அந்தஸ்து வழங்காத காரணத்தால் யாழ்ப்பாண இளைஞர் காங்கிரஸ் இத்தேர்தலைப் புறக்கணிக்குமாறு மக்களைக் கோரியது. இதனால், இலங்கையின் வட மாகாணத்தின் அனைத்து நான்கு தொகுதிகளிலும் (யாழ்ப்பாணம், காங்கேசன்துறை, பருத்தித்துறை, ஊர்காவற்றுறை) தேர்தல் மனுக்கள் சமர்ப்பிக்கப்படவில்லை.

வட மாகாணத் தொகுதிகளுக்கு 1934 ஆம் ஆண்டில் இடைத்தேர்தல்கள் இடம்பெற்றன பருத்தித்துறை தேர்தல் தொகுதியில் ஜி. ஜி. பொன்னம்பலம் தெரிவு செய்யப்பட்டார்.

பிரித்தானிய இலங்கையில் இலங்கை அரசாங்க சபைக்கான இரண்டாவது தேர்தல் 1936 ஆம் ஆண்டில் நடைபெற்றது. முடிவுகள் வருமாறு:

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:

24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

1960 ஆம் ஆண்டில் பருத்தித்துறைத் தேர்தல் தொகுதியில் இருந்து உடுப்பிட்டி நகரைச் சேர்ந்த பகுதிகள் உடுப்பிட்டி தேர்தல் தொகுதி என்ற தனித் தொகுதியாகப் பிரிக்கப்பட்டது.

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் கே. துரைரத்தினம் பருத்தித்துறை தொகுதிக்கான நாடாளுமன்ற இருக்கைகயை இழந்தார்.



</doc>
<doc id="161200" url="https://ta.wikipedia.org/wiki?curid=161200" title="டாக்டர் விகடன்">
டாக்டர் விகடன்

டாக்டர் விகடன் விகடன் குழுமத்திலிருந்து வெளிவரும் மருத்துவ இதழாகும்.

ஃபிட்னஸ், ஸ்பெஷல், டாக்டர் கைடன்ஸ், டயட் டைம்ஸ், தொடர், ட்ரீட்மென்ட்ஸ், மாற்று மருத்துவம், கன்சல்டிங் ரூம், டிடெயில் டிப்ஸ் போன்ற பகுதிகளை உள்ளடக்கியது. மருத்துவம் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் நடைமுறை நோய்கள் பற்றி விழிப்புணர்வு கட்டுரைகளும், பிரபலங்களின் மருத்துவ குறிப்புகளும் இணைக்கப்படுகின்றன.



</doc>
<doc id="161202" url="https://ta.wikipedia.org/wiki?curid=161202" title="பசுமை விகடன்">
பசுமை விகடன்

பசுமை விகடன் விகடன் குழுமத்திலிருந்து வெளிவரும் வேளாண்மை மற்றும் சுற்றுச்சூழல் செய்திகளுக்கான இதழாகும். மகசூல், சிறப்பு கட்டுரை, நாட்டு நடப்பு, தொடர்கள் போன்ற பகுதிகளை உள்ளடக்கியது. வேளாண்மை சம்மந்தப்பட்ட துணுக்குகளும் இந்த இதழில் இடம் பெருகின்றன. அத்துடன் சுற்றுச்சூழல் பற்றி விழிப்புணர்வு கட்டுரைகளும், வேளாண் வல்லுனர்களின் குறிப்புகளும் இணைக்கப்படுகின்றன.


</doc>
<doc id="161204" url="https://ta.wikipedia.org/wiki?curid=161204" title="மோட்டார் விகடன்">
மோட்டார் விகடன்

மோட்டார் விகடன் விகடன் குழுமத்திலிருந்து வெளிவரும் வாகன அமைப்புகள், மற்றும் செயற்பாடுகள் குறித்த செய்திகள் வழங்கும் இதழாகும். ஸ்பெஷல், கார்ஸ், பைக்ஸ், தொடர்கள், ரேஸ் போன்ற பகுதிகளை உள்ளடக்கியது. வாகனங்கள் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் புதிய ரக வாகனங்கள் பற்றிய கட்டுரைகளும் இணைக்கப்படுகின்றன. மோட்டார் கிளினிக், மோட்டார் நியூஸ், நெட்டகாசம் போன்ற தொடர்கள் பிரபல்யமானவை.


</doc>
<doc id="161207" url="https://ta.wikipedia.org/wiki?curid=161207" title="க. துரைரத்தினம்">
க. துரைரத்தினம்

கதிரிப்பிள்ளை துரைரத்தினம் ("Kathiripillai Thurairatnam", 10 ஆகத்து 1930 - 23 செப்டம்பர் 1995) இலங்கைத் தமிழ் அரசியல்வாதியும் நாடாளுமன்ற உறுப்பினரும் ஆவார்.

துரைரத்தினம் தனது ஆரம்பக் கல்வியை வட்டுக்கோட்டை, யாழ்ப்பாணக் கல்லூரியில் கல்வி கற்றார். எழுதுவினைஞராகத் தனது 17வது அகவையில் பணியாற்றத் தொடங்கினார். பின்னர் இலங்கைப் பல்கலைக்கழகத்தில் படித்துப் பட்டம் பெற்று 1960 வரையில் புலோலி இந்து ஆங்கிலப் பாடசாலையில் ஆசிரியராகப் பணியாற்றினார். பின்னர் இலங்கை சட்டக் கல்லூரியில் பயின்று வழக்கறிஞரானார்.

இலங்கைத் தமிழரசுக் கட்சி (சமஷ்டிக் கட்சி) ஆரம்பித்த காலத்திலேயே துரைரத்தினம் அக்கட்சியில் இணைந்தார். 1956 தேர்தலில் அக்கட்சியின் சார்பில் பருத்தித்துறை தேர்தல் தொகுதியில் போட்டியிட்டுத் தோற்றார். எனினும் 1960 மார்ச் தேர்தலில் போட்டியிட்டு வெற்றி பெற்று நாடாளுமன்றம் சென்றார். பின்னர் சூலை 1960, 1965, 1970 தேர்தல்களிலும் தமிழரசுக் கட்சியின் வேட்பாளராகப் போட்டியிட்டு வெற்றி பெற்றார்.

1972 ஆம் ஆண்டில் தமிழரசுக் கட்சி, அகில இலங்கைத் தமிழ்க் காங்கிரஸ் ஆகியன இணைந்து தமிழர் விடுதலைக் கூட்டணி என்ற கூட்டமைப்பை நிறுவினர். 1977 தேர்தலில் துரைரத்தினம் கூட்டணி சார்பில் பருத்தித்துறைத் தொகுதியில் போட்டியிட்டு வெற்றி பெற்றார். இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் கே. துரைரத்தினம் பருத்தித்துறை தொகுதிக்கான நாடாளுமன்ற இருக்கையை இழந்தார்.


</doc>
<doc id="161209" url="https://ta.wikipedia.org/wiki?curid=161209" title="ஜஸ்பால் பட்டி">
ஜஸ்பால் பட்டி

ஜஸ்பால் சிங் பட்டி ("Jaspal Singh Bhatti", இந்தி: "जसपाल भट्टी" 3 மார்ச்சு, 1955 – 25 அக்டோபர், 2012) பொதுமக்களின் சிக்கல்களை தமது அங்கத நாடகங்கள் மூலம் வெளிப்படுத்திய புகழ்பெற்ற ஓர் இந்தியத் தொலைக்காட்சி ஆளுமை ஆவார். இந்தி மொழியிலும் பஞ்சாபி மொழியிலும் அமைந்த அவரது தொலைக்காட்சித் தொடர்கள் "பிளாப் ஷோ", "உல்ட்டா புல்ட்டா" ஆகியன 1980களிலும் 1990களிலும் இந்திய தேசியத் தொலைக்காட்சியான தூர்தர்சனில் பெரும் வரவேற்பைப் பெற்றன.

அவரது கடைசி திரைப்படமாக அமைந்த மின்வெட்டைக் கேலி செய்யும் "பவர்கட்" என்ற திரைப்பட விளம்பரத்திற்காக பயணிக்கையில் சாலை விபத்தில் அக்டோபர் 25, 2012 அன்று உயிரிழந்தார்.

ஜஸ்பால் பட்டி மார்ச்சு 3, 1955இல் அம்ரிதசரசில் ஓர் இராசபுத்திர சீக்கிய குடும்பத்தில் பிறந்தார். பஞ்சாபின் தலைநகர் சண்டிகரில் உள்ள "பஞ்சாப் பொறியியல் கல்லூரியில்" மின்னியல் பொறியாளராகப் பட்டம் பெற்றார். தனது கல்லூரி நாட்களிலேயே அவர் நடத்திய தெருவோர நாடகங்களான "நான்சென்சு கிளப்" போன்றவை புகழ் பெற்றிருந்தன. இவை பெரும்பாலும் சமூகத்தில் நிலவிய ஊழலைக் கேலி செய்து அங்கத நடையில் அமைந்திருந்தன. சண்டிகரிலிருந்து வெளியான "த டிரிப்யூன்" என்ற செய்தித்தாளுக்குப் பகடிப்பட ஓவியராக பணி புரிந்து வந்தார். பின்னர் தொலைக்காட்சித் தொடர்கள் "பிளாப் ஷோ" மற்றும் "உல்ட்டா புல்ட்டா" மூலம் நாடெங்கும் அறியப்பட்டார்.



</doc>
<doc id="161215" url="https://ta.wikipedia.org/wiki?curid=161215" title="பாட்டி">
பாட்டி

பாட்டி என்னும் சொல் பழந்தமிழில் இருவேறு பொருள்களையும், இன்றைய தமிழில் முறைப்பெயரையும் குறிக்கும் சொல்லாகப் பயன்படுத்தப்பட்டு வந்துள்ளது.
அகத்திணை மாந்தர்களில் அகத்திணை வாயிலாகச் செயல்படுவோரில் ‘பாட்டி’ எனபவரும் ஒருவர். இங்குப் பாட்டி என்னும் சொல் பாடினியைக் குறிக்கும். கற்பு வாழ்க்கையில் தலைவியின் ஊடல் தீர்க்கப் பாணன் உதவுவது போலப் பாடினியும் உதவுவாள் எனத் தெரிகிறது. பண் பாடுபவன் பாணன். பண் பாடுபவள் பாடினி அல்லது பாட்டி. 
பாணன் வரால் மீனைக் கொடுத்து நறவுக் கள்ளைப் பண்டமாற்றாக வாங்கி உண்டு வேட்டைக்குச் செல்வதை மறந்து படுத்துக் கிடந்தவனுக்குப் ‘பாட்டி’ (பாடினி) ஆம்பல் இலையில் சுடச்சுடப் பொங்கல் சோறும், இனிப்பும் புளிப்பும் கலந்த பிரம்புப் பழமும் விடியல் பொழுதில் இட்டு உண்ணச் செய்வாளாம். 
விலங்கினத்தில் பெண்ணைக் குறிக்கும் சொற்கள் எனத் தொல்காப்பியர் 13 பெயர்களைக் குறிப்பிடுகிறார். அவற்றில் ஒன்று ‘பாட்டி’. 

பெண் நாயையும், பெண் பன்றியையும் பாட்டி என வழங்கிவந்தனர். 


</doc>
<doc id="161216" url="https://ta.wikipedia.org/wiki?curid=161216" title="த கிரேட் டிபேட்டர்ஸ்">
த கிரேட் டிபேட்டர்ஸ்

த கிரேட் டிபேட்டர்ஸ் ("The Great Debaters") என்பது ஓப்ரா வின்ஃப்ரே தயாரிப்பிலும் டென்செல் வாஷிங்டன் நடிப்பிலும் 
2007 இல் வெளியாகிய ஓர் அமெரிக்க வாழ்க்கை வரலாற்றுத் திரைப்படம் ஆகும். இத் திரைப்படம் "அமெரிக்கன் லெகசி" சஞ்சிகையின் 1997 ஆண்டு பதிப்பில் வெளியாகிய "வில்லி பாடசாலை" விவாத குழு பற்றிய கட்டுரையினை அடிப்படையாகக் கொண்டு உருவானது.

பொராஸ்ட் வைட்டேக்கர், நேட் பாக்கர், யூர்னி ஸ்மொலட், டென்சல் வைட்டேக்கர் ஆகியோரின் துணை நடிப்பிலும் உருவான இத்திரைப்படம் டிசம்பர் 25, 2007 அன்று வெளியானது. 

இத்திரைக்கதை 1930 களில் தெற்பகுதி அமெரிக்க வெள்ளையர்களுக்கு இணையாக, வரலாற்று கருப்பின "வில்லி பாடசாலை" அணியினரை உருவாக்க விவாத பயிற்றுவிப்பாளர் மெல்வின் பி. டொல்சன் மேற்கொண்ட முயற்சிகளின் உண்மைக் கதையினை மையமாகக் கொண்டு தயாரிக்கப்பட்டது.




</doc>
<doc id="161218" url="https://ta.wikipedia.org/wiki?curid=161218" title="முதலாம் கிரகோரி (திருத்தந்தை)">
முதலாம் கிரகோரி (திருத்தந்தை)

திருத்தந்தை முதலாம் கிரகோரி (இலத்தீன்: Gregorius I) (சுமார். 540 – 12 மார்ச் 604), அல்லது பெரியா கிரகோரி, என்பவர் கத்தோலிக்க திருச்சபையின் திருத்தந்தையாக 3 செப்டம்பர் 590 முதல் தன் இறப்பு வரை இருந்தவர் ஆவார். இவர் தனது எழுத்துகளுக்காக மிகவும் அறியப்படுகின்றார்

இவர் கிறித்தவ வழிபாட்டினை சீறமைத்து ஒழுங்குபடுத்தியதால் நடுக் காலம் முழுவதும் இவர் "கிறித்தவ வழிபாட்டின் தந்தை" என அழைக்கப்பட்டார்.

இவரே கத்தோலிக்க மடங்களில் வாழ்ந்த அனுபவமுடைய முதல் திருத்தந்தை. இவர் மறைவல்லுநராகவும், திருச்சபைத் தந்தையர்களுல் ஒருவராகவும் கருதப்படுகின்றார். கத்தோலிக்க திருச்சபை, கிழக்கு மரபுவழி திருச்சபை, ஆங்கிலிக்க ஒன்றியம் மற்றும் சில லூதரனிய திருச்சபைகளில் இவர் புனிதர் என ஏற்க்கப்படுகின்றார். இவர் இறந்த உடனேயே மக்களின் பலத்த ஆதரவால் புனிதர் பட்டம் பெற்றார். சீர்திருத்தத் திருச்சபையினைச் சேர்ந்த ஜான் கால்வின் இவரைப்பற்றிக்கூறும் போது, இவரே கடைசியாக இருந்த நல்ல திருத்தந்தை எனக்கூறுகின்றார். இசையமைப்பாளர்கள், பாடகர்கள், மாணவர்கள் மற்றும் ஆசிரியர்களுக்கு இவர் பாதுகாவலராகக் கருதப்படுகின்றார்.


</doc>
<doc id="161219" url="https://ta.wikipedia.org/wiki?curid=161219" title="தகவல் தொழில்நுட்பச் சட்டம்">
தகவல் தொழில்நுட்பச் சட்டம்

தகவல் தொழில்நுட்பச் சட்டம் 2000 ("Information Technology Act 2000" அல்லது ITA-2000, அல்லது IT Act) இந்திய நாடாளுமன்றத்தால் அக்டோபர் 17, 2000இல் நிறைவேற்றப்பட்ட சட்டமாகும். இந்தச் சட்டத்தின் மூலமாக தொடர்பு மற்றும் தகவல் சேகரிப்பை தாள்கள் வழியில் அல்லாது மின்னியல் வணிகம் என பொதுவாக குறிப்பிடப்படும் மின்னியல் ஊடகம் வழியே நடத்தப்படும் தகவல் பரிமாற்றங்கள் மற்றும் பிற தொடர்பாடல்களுக்கு ஓர் சட்ட அங்கீகாரம் வழங்குவதை இச்சட்டம் முதன்மை நோக்கமாகக் கொண்டுள்ளது. இது அரசு அமைப்புகளுக்கு மின்னூடகங்கள் வழியே ஆவணங்களை அளித்திட வகை செய்கிறது. மேலும் இந்திய குற்றவியல் சட்டம், இந்திய சாட்சிமை சட்டம், 1872, வங்கியாளர் புத்தகங்கள் சாட்சி சட்டம் 1891, இந்திய ரிசர்வ் வங்கி சட்டம் 1934 ஆகியவற்றிலும் தொடர்புடைய பிறவற்றிலும் வேண்டிய திருத்தங்களைச் செய்கிறது.

இந்திய அரசு 2000ஆம் ஆண்டுச் சட்டத்தில் பல திருத்தங்களை மேற்கொண்டு தகவல் தொழில்நுட்பத் திருத்த சட்டம் 2008 (Information Technology Amendment Act, 2008) கொண்டு வந்துள்ளது. இச்சட்டத்தின் 43A பிரிவின்கீழ் தூண்டுதலுக்குரிய தனிநபர் தகவல் மற்றும் நியாயமான பாதுகாப்பு செய்முறைகள் குறித்தான விதிமுறைகள் தொகுப்பொன்று ஏப்ரல் 2011இல் வெளியிடப்பட்டுள்ளது.

குரலைக் காப்பாற்றுங்கள் இயக்கமும் ஏனைய இயக்கங்களும் இச்சட்டம் பேச்சுரிமையை பறிப்பதாக குற்றம் சாட்டியுள்ளன. 

தகவல் தொழில்நுட்பத் திருத்தச் சட்டம், 2008 (IT Act 2008) திசம்பர் 23, 2008 அன்று நிறைவேற்றப்பட்டு குடியரசுத் தலைவரின் ஒப்பத்தை பெப்ரவரி 5, 2009 அன்று பெற்றது. அக்டோபர் 27 2009 அன்று முறையாக அறிவிக்கப்பட்டது.

தகவல் தொழில்நுட்பச் சட்டம் 2000 13 அத்தியாயங்களில் 94 பகுதிகளைக் கொண்டதாக இருந்தது.சட்டத்தின் உள்ளடக்கமாக நான்கு ஷெட்யூல்கள் இருந்தன. 

சட்டத்தின் 2008 பதிப்பில் 14 அத்தியாயங்களும் 124 பகுதிகளும் உள்ளன. செட்யூல் I மற்றும் II மாற்றப்பட்டுள்ளன. செட்யூல்கள் III மற்றும் IV நீக்கப்பட்டுள்ளன.

தகவல் தொழில்நுட்பச் சட்டம் 2000 கீழ்கண்டவற்றை குறித்தானது:


தகவல் தொழில்நுட்ப திருத்தச் சட்டம் 2008 இவற்றுடன் கூடுதலாக தகவல் பாதுகாப்பு மீது குவியத்தைக் கொண்டுள்ளது. இணையத் தீவிரவாதம் மற்றும் தரவுப் பாதுகாப்புக் குற்றங்கள் மீது பல புதிய பகுதிகளை சேர்த்திருக்கிறது.
தகவல் தொழில் நுட்பச்சட்டத்தில் குற்ற தண்டனைச்சட்டமான இந்த பிரிவு இந்திய அரசியல் சட்டத்திலிருந்து நீக்கப்படும் என்று தீர்ப்பு வெளியிடப்பட்டுள்ளது. இந்த சட்டத்தை நீக்க நீதிமன்றத்தில் சட்ட மாணவி ஸ்ரேயா சிங்கால் வழக்கு தொடர்ந்தார். இச்சட்டம் 2000 ஆம் ஆண்டும் அதன் பின்னர் 2009 ஆம் ஆண்டும் திருத்தம் செய்யப்பட்டது. இதற்கிடையில் 2013 ஆம் ஆண்டு மே மாதம் ஒரு பொது நல வழக்கிற்காக, இந்த பிரிவிற்காக ஒருவர் கைது செய்யப்படும் போது ஐ.ஜி அளவிலான உயர் அதிகாரியின் ஆலோசனையின் மூலமே கைது செய்ய வேண்டுமென்று திருத்தம் செய்யப்பட்டது. சமூக வளைதளங்களில் வெளியிடப்படும் கருத்துக்கள் விமர்சனங்கள் அவதூராக இருந்தால் தொடர்புடையவரைக் கைது செய்ய வகைசெய்யும் இந்த சட்டம் அரசியல் சாசனத்திற்க்கு எதிரானது என 2015 ஆம் ஆண்டு மார்ச்சு மாதம் 24 ஆம் தேதி உச்ச நீதிமன்றம் தெரிவித்துள்ளது. இது பொது மக்களின் கருத்துச்சுதந்தரத்தைப் பாதிக்கும் என்று தெரிவிக்கப்பட்டுள்ளது. 
2012 ஆம் ஆண்டு சிவ சேனா கட்சியின் தலைவர் பால் தாக்கரே இறந்த போது அக்கட்சியினர் கடையடைப்பு போராட்டம் நடத்தி வன்முறையில் ஈடுபட்டனர். இந்த நிகழ்வை சமூக வளைதளத்தில் விமர்சித்து ஷாஹீன் தாதா என்ற பெண் எழுதினார். அதை அவளின் தோழி ரினு சீனிவாசன் என்பவர் ஆதரித்தார் என்பதற்க்காக இருவரும் கைது செய்யப்பட்டனர். ஆனால் தற்போது இந்த சட்டம் நீக்கப்பட்டு விட்டதால் இவர்களின் வழக்கு நீக்கப்படும்.
இந்தச் சட்டம் திசம்பர் 23, 2008 அன்று சந்தடிநிறைந்த நாடாளுமன்றத்தில் எந்தவொரு கலந்துரையாடலுமின்றி நிறைவேற்றப்பட்டது. இந்தச் சட்டத்தின் மூலம் அரசு அமைப்புகள் இந்திய பொதுமக்களின் குடியுரிமைகளை மீறுவதைத் தடுக்க சட்ட மற்றும் செய்முறை பாதுகாப்புகள் எதுவும் இந்தத் திருத்தங்களில் இல்லை என சில இணையக் குற்ற வல்லுநர்கள் கருதுகின்றனர்.

இந்தத் திருத்தங்களில் இணையப் பாதுகாப்பு குறித்து குவியப் படுத்தப்பட்டிருப்பதை சிலர் பாராட்டியும் உள்ளனர். 

பகுதி 69யின்படி நடுவண்/மாநில அரசுஅல்லது அவற்றின் அமைப்புகள் இந்திய அரசாண்மைக்கு ஊறு, ஒற்றுமைக்கு பங்கம், நாட்டுப் பாதுகாப்புக் கேடு, வெளிநாடுகளுடனான நட்பிற்கு ஊறு, அமைதிக்கு ஊறும் விளைவிக்கக்கூடிய செயல்களை தடுக்கவும் எந்தவொரு குற்றத்தை புலனாயவும் தேவையானால்எந்தவொரு கணினியிலும் உருவாக்கப்பட்ட, அனுப்பப்பட்ட, பெறப்பட்ட, சேகரிக்கப்பட்டுள்ள தகவல்களையும் எந்த தரவுப் பரிமாற்றங்களையும் ஒற்று செய்யவோ, தடுக்கவோ, கவனிக்கவோ அல்லது சங்கேதங்களை உடைக்கவோ அதிகாரம் வழங்கப்பட்டுள்ளது. மேலும் இந்தத் தரவுகள் மறையீடு செய்யப்பட்டிருந்தால் அவற்றை நீக்க எந்த கணினி நபரையும் கட்டாயப்படுத்தவும் மறுபோருக்கு அபராதமும் தண்டனையும் வழங்கவும் வழி செய்யப்பட்டுள்ளது



</doc>
<doc id="161221" url="https://ta.wikipedia.org/wiki?curid=161221" title="அவள் விகடன்">
அவள் விகடன்

அவள் விகடன், இந்தியாவின் தமிழ்நாட்டிலிருந்து, தமிழ் மொழியில் மாதமிருமுறை வெளியாகும் பெண்களுக்கான இதழ். விகடன் குழுமத்தில் இருந்து வெளியாகும் இதழ். பெண்களுக்குத் தேவையான பயனுள்ள அனைத்து தகவல்களும் இந்த இதழில் கிடைக்கும்.

வாழ்வின் கடைக்கோடி நிலையிலிருந்து முன்னேறி சிகரம்தொட்ட பெண்களின் தன்னம்பிக்கைக் கட்டுரைகள்; முற்றிலும் இளமைப் பருவத்திற்கே உரித்தான மகிழ்வு - கேலி கொண்டாட்டங்களுடன் பதின்ம வயதுப் பெண்களுக்காக இன்றைய அலங்காரப் பாங்கு குறித்த செய்திகளை இற்றைப்படுத்துவது உள்ளிட்ட அனைத்தையும் தருவதற்காகவே ஒதுக்கப்பட்ட அவள் 16; பேரனுபவத் தொடர்கள்; கருத்துக் கணிப்புகள்; பெண்களின் அந்தரங்கப் பிரச்னைகள், குழந்தை வளர்ப்பு மற்றும் இல்லறம் குறித்த மருத்துவ விழிப்பு உணர்வுக் கட்டுரைகள்; வீடுகளை, ஆடைகளை அலங்கரிக்கும் சின்னச்சின்ன ஆக்க எண்ணங்கள் எப்படி சிலரின் வாழ்க்கையை மாற்றிப்போட்டது என விளக்கும் தன்னம்பிக்கைப் பெண்மணிகளின் பேட்டிகள்; வீட்டு உபயோகப்பொருட்களை எளிய முறையில் கையாளும் வித்தைகளைக் கற்றுத்தரும் பகுதிகள்; அழகுக்குறிப்புகள்; பிரபல ஜோதிடர் கணித்துச் சொல்லும் துல்லியமான ராசி பலன்கள்; தங்கள் எண்ணங்களையும் வண்ணங்களையும் அச்சில் பார்க்க வசதியாக வாசகிகளுக்கென்றே ஒதுக்கப்பட்ட தனித்துவப் பக்கங்கள்; வாசகிகளின் பிரச்னைகளுக்கு வாசகிகளே தீர்வு சொல்லும் என் கையேடு - சிநேகிதிக்கு போன்ற பக்கங்கள்; அறுசுவையில் அசத்தும் சமையல் கலை நிபுணர்களில் சிறப்பு சமையல் குறிப்புகள்; சாதித்த பெண்கள், மற்றவர்களிடம் பேசும் வழிகாட்டும் ஒலி; பிரபல எழுத்தாளர்களின் சிறுகதைகள், வாசகிகள் வரைந்து அனுப்பும் விதவிதமான ரகம் ரகமான கோலங்கள்; கைவினைப்பொருட்களை வீட்டிலேயே செய்வது எப்படி என்ற செய்முறை விளக்கங்கள்; சின்னத்திரை உலகை படம்பிடிக்கும் "ரிமோட் ரீட்டா"; குடும்பத்தோடு பார்க்கக்கூடிய நல்ல சினிமாக்களை விவரிக்கும் பக்கங்கள்; உட்புற வீட்டினை அலங்கரிக்கும் ஒப்பனைகள்; ஆன்மிகம், மனநல ஆலோசனை; பருவகாலத்திற்கு ஏற்றாற்போல தரப்படும் 30 வகை சமையல் குறிப்புகள் அடங்கிய 32 பக்க இலவச இணைப்பு என அவள் விகடன் வெளியாகிறது.

தமிழ்க் குடும்பங்களின் தலைமகள் என்கிற அடையாளத்துடன் வெளிவரும் அவள் விகடனின் முதல் இதழ், 1998-ம் ஆண்டு அக்டோபர் மாதம் வெளியிடப்பட்டது. செவ்வாய்விட்டு செவ்வாய் என மாதம் இரண்டு இதழ்கள் வெளியாகின்றன. சற்றேறக்குறைய இப்புத்தகத்தின் பாதி பக்கங்கள், நேரடியாகவோ மறைமுகமாகவோ வாசகிகளின் பங்களிப்பில் வெளியாகிறது. பெண்களுக்குத் தேவையான தொழில் பயிற்சிகளை நேரடியாக அளிப்பதற்கான மேடை போடுவது; பெண்களின் திறமைகளை வெளிக் கொணர்வதற்காக மேடைகள் அமைத்துக் கொடுப்பது; உள்ளூர் சினிமாவில் ஆரம்பித்து உலக சினிமா வரை அவ்வப்போது சிறப்புக் கட்டுரைகள் இடம்பெறுவது; அட்டைப்படங்களில் நவநாகரீகப் பெண்களின் படங்களும் பளபளப்பது என பெண்களுக்கான பெரும்பாலான மக்கள் விரும்பும் நாளிதழாக வெளியாகிறது அவள் விகடன்.

பெண்களின் தேவைகளையும், பிரச்னைகளையும் பேசிக்கொண்டிருந்தால் போதாது என்பதை உணர்ந்திருக்கும் அவள்விகடன், செயல்பாட்டிலும் களமிறங்கி, சேவையாற்றிக் கொண்டிருக்கிறது. பெண்கள், தங்கள் பணிச்சுமைகளை மறந்து மலர்ந்திருக்க ஜாலிடே உள்ளிட்ட நிகழ்ச்சிகள்; மனநலம் சார்ந்த விஷயங்களில் தெளிவுபெறுவதற்காக மனநல மருத்துவரின் உரையாடல் நிகழ்ச்சிகள்; தங்களின் திறமையைக் கொண்டு முன்னேறுவதற்காக தொழில் சார்ந்த பயிற்சிகள்; கல்லூரிப் பெண்களின் கலக்கல் திறமைகளை வெளிக் கொண்டு வரும் நிகழ்ச்சிகள்; சமூகத்தில் பாதிக்கப்பட்டிருக்கும் ஏழை-எளியோருக்கான உதவிகள் என்று அவள் விகடனின் சமூக அக்கறை பட்டியல் நீள்கிறது.

வாசகிகள், அவள் விகடன் மூலமாக மட்டும் பேசிக் கொண்டிருந்தால் போதாது.. நேரடியாக ஒருவருக்கொருவர் சந்திக்க வைக்க வேண்டும் என்ற புதிய நோக்கத்துடன் பல நிகழ்ச்சிகளையும் நடத்தி வெற்றி பெற்றுள்ளது அவள்விகடன்.அந்த வகையில் வீட்டுக்கவலைகளை எல்லாம் மறந்து, உற்சாகத்தில் மிதக்க வேண்டும் என்பதற்காகவே... ‘ஜாலி டே’ எனும் புத்தம் புதிய திருவிழாவை 1999-ம் ஆண்டில் அறிமுகப்படுத்தியது அவள் விகடன். கூட்டுக்குள் அடைபட்டுக் கிடந்த கிளி, கதவு திறக்கப்பட்டதும் உற்சாகம் பொங்க சிறகடித்தது போல, அந்நாட்களில் இந்தத் திருவிழாவுக்கு போட்டிப் போட்டுக் கொண்டு வந்து குவியும் வாசகிகளின் ஆர்வம்... அதிசயிக்கத் தக்கதே! இந்த நிகழ்வு, தமிழ் மீடியா உலகில் புதுப் பாதையை திறந்து வைத்தது என்றே சொல்ல வேண்டும். இன்று வரையிலும், ஜாலி டே எனும் இந்த இரண்டு நாள் நிகழ்வு, வாசகிகளின் மத்தியில் பெரும் ஆர்வத்தைத் தக்க வைத்துக் கொண்டிருக்கிறது. 
சென்னைத் தீவுத்திடலில் நடக்கும் பிராமாண்ட வர்த்தக-தொழில் பொருட்காட்சியில் கிட்டத்தட்ட 40 நாட்களுக்கு, ’தினமும் ஒரு தொழில்' என்கிற விகிதத்தில் வாசகிகளுக்கு பல்வேறு தொழில் குறித்த பயிற்சிகளை வழங்கி, பிரமிக்க வைத்தது அவள் விகடன்.

நீங்களும் தொழில் அதிபர்தான் என்கிற தலைப்பில், பெண்களுக்கான புதுப்புது தொழில் வாய்ப்புகளை உருவாக்கும் வகையில் தமிழகம் முழுக்க, ஏன் அந்தமான் தீவுகளில்கூட சிறப்பு நிகழ்ச்சிகளை வாசகிகளுக்காக நடத்தியிருக்கிறது அவள் விகடன். ஃபேஷன் ஜுவல்லரி, பாக்குமட்டைத் தட்டுப் பயிற்சி, பேப்பர் கப் பயிற்சி, எம்பிராய்டரி பயிற்சி என்று பலவிதமான பயிற்சிகள் இதன் மூலமாக வழங்கப்படுகின்றன. 
அவள்விகடன் மூலம் குறிப்பிட்ட சில தொழில்களுக்கு பயிற்சி அளிக்கப்பட்டு அவர்களுக்கு வழிகாட்டி அவர்களை ஊக்கப்படுத்தி தொழில் ஆரம்பிக்கவும் உதவி செய்து அவர்களை வெற்றிபெற வைக்கிறது அவள் விகடன். இதன் மூலம் பல வாசகிகள தாங்களே தொழிலை கற்றுக் கொண்டு தொழிலதிபராகியுள்ளனர்.

இன்றைய சூழலில், நாம் உண்ணும் உணவில் ரசாயனங்களின் தாக்குதல் அதிகமாகிவிட்டது. குறிப்பாக, காய்கறி விவசாயத்தில் பயன்படுத்தப்படும் ரசாயன பூச்சிக்கொல்லிகளின் தாக்கம், அதை உண்ணும் மனிதர்களையும் விட்டுவைக்கவில்லை. இதிலிருந்து தப்பிக்க, இயற்கை முறை காய்கறி உற்பத்தியை ஒவ்வொருவரும் வீட்டிலேயே செய்ய முடியும் என்பதைக் கற்றுத்தருவதற்காக தமிழகம் முழுக்க வீட்டுத் தோட்டம் பற்றிய பயிற்சிகளைக் கொடுத்து வருகிறது அவள் விகடன்.

கல்லூரி மாணவிகளின் கலக்கலான திறமைகளை வெளிக் கொண்டு வரும் வகையில், கேம்பஸ் திருவிழா தமிழகம் முழுக்க பல்வேறு கல்லூரிகளில் நிகழ்த்தப்பட்டது. கால மாற்றத்துக்கு ஏற்ப, இன்றைய டிஜிட்டல் உலகத்தின் மாணவ-மாணவிகளை ஈர்க்கும் வகையில், ’செல்நெட்’ என்கிற தலைப்பில் நடத்தப்படும் போட்டிகள் மற்றும் பயிற்சிகள் மாணவ-மாணவிகளுக்கு எதிர்காலம் குறித்த நம்பிக்கையை விதைப்பதாக இருக்கிறது.

இவை தவிர, கோலப்போட்டி, சமையல் போட்டி, வீட்டுத்தோட்டம் அமைப்பது என்று பல தளங்களிலும் செயல்பட்டுக் கொண்டிருக்கிறது அவள் விகடன்.

ஒவ்வோர் ஆண்டும், பத்தாவது மற்றும் பன்னிரண்டாம் வகுப்புத் தேர்வுகளில் நல்லமதிப்பெண்கள் பெற்றிருந்தும், மேற்படிப்பைத் தொடர முடியாத நிலையிலிருக்கும் ஏழை, எளிய குடும்பத்து மாணவிகள் பற்றிய செய்தியை வெளிப்படுத்தி, அவர்களுக்கு பல இடங்களிலிருந்தும் போதுமான உதவிகள் கிடைப்பதற்கு ஒரு கருவியாக இருக்கிறது அவள் விகடன்.

’ஆண்களும், பெண்களும் சமம்னு நினைக்கிறவ நான். ‘அவள் விகடன்’னு ஒரு பெண்கள் பத்திரிகை வெளிவந்தப்போ, ‘பெண்களுக்குனு கட்டம் கட்டி ஒதுக்குகிற ஒரு இதழ் தேவைதானா?’னு யோசிச்சிருக்கேன். ஆனா, அதைப் படிச்சப்போ, இது பெண்களுக்கான அவசியத் தேவைனு தெரிஞ்சுக்கிட்டேன். ‘பெண்கள் பத்திரிகைனா சமையலும், கோலமும்தான்’னு நினைச்ச எல்லாரோட எண்ணத்தையும் பொய்யாக்கிடுச்சு அவள் விகடன். ‘அவள்’ தந்த அங்கீகாரத்தின் மூலமே தன் திறமையைத் தானே முதல் முறை உணர்ந்த பெண்கள் பலர்!’’

‘ஒரு முறை பாரீஸ் போயிருந்தப்போ, அங்கே நிறைய கல்லூரிப் பெண்கள் புதிது புதிதா ஃபேஷன் ஜுவல்லரிகளுக்கான பொருட்களை வாங்கிக்கிட்டிருந்தாங்க. விசாரிச்சப்போ, ‘நாங்களே செய்து விற்கிறோம்!’னு சொன்னாங்க. ‘யார் கற்றுக்கொடுத்தா?’னு கேட்டா, ‘அவள் விகடன்!’னு சொன்னாங்க. இப்படி ஏதாவது ஒரு சுயதொழிலைக் கற்றுக்கொடுத்து, பெண்களோட பொருளாதாரப் பிடிமானத்துக்கு ‘அவள்’ தொடர்ந்து அளித்து வரும் அக்கறை, உண்மையானது.’’

இந்த 88 வயதிலும், என் கரம் சேரும் புத்தகங்களில் ‘அவள் விகட’னும் இருக்கும். விரும்பிப் படிப்பேன் என்று என்னைச் சுற்றி இருப்பவர்கள் எல்லோருக்குமே தெரியும். மறக்க முடியாத ஒரு விஷயம் இங்கே நினைவுக்கு வருகிறது. மதுரையில் இருக்கும் ஒரு பெண். அவளின் நலன் கருதி பெயரை தவிர்க்கிறேன். கணவரின் தொடர் கொடுமைகளுக்கும், இன்னல்களுக்கும் ஆளாகி இருந்தவள். ஒருவித புதுத்தெம்பு வந்து விழ, தன் கணவரால் தனக்கு நேர்ந்த இடையூறுகளை எல்லாம் சேர்த்து, புனைப்பெயரை வைத்துக்கொண்டு, அவ்வப்போது அவள் விகடனில் எழுதி வருவாள். அப்போது எல்லாம் அதை படித்துவிட்டு என் கருத்தையும் கேட்பாள். நானும், அதை விமர்சிப்பேன். கொஞ்சம் கொஞ்சமாக தன்னை மெருகேற்றிக் கொண்டு... தனித்துவமாக செயல்பட தொடங்கியவள், இன்று ஒரு வங்கியில் மேலாளராக பணியாற்றுகிறாள். அந்த ‘தன்முயற்சி’ இப்போதும் எனக்கு ஆச்சர்யத்தைத் தரும்.
பதினைந்தாயிரம் பேர் கொண்ட ஒரு பட்டாளத்தையே கட்டுக்கோப்பாக நகர்த்திய அனுபவம் எனக்கு உண்டு. என்னைச் சுற்றி இருக்கும் பெண்களிடம்... சொல்வேன், ‘வீ ஆர் நாட் ஆன் எம்ப்டி பாக்ஸ்!(We are not an empty box) என்று. அதில் ஒரு சிறு ஒளி ஏற்றி வைத்தால் போதும். அந்த ஒளியை அவள் விகடனும், தன் பங்குக்கு இங்கே பெண்கள் மத்தியில் நிறையவே ஏற்றி வைக்கிறது!’’

‘மேடைகளில் பேசினாலும், எழுத்தில் அனுபவமில்லை எனக்கு. சுகி.சிவம் சார், ‘நீங்கள் ஏன் எழுதக் கூடாது?’னு கேட்டதோட, ‘அவள் விகடன்’ல நட்பை ஏற்படுத்திக் கொடுத்தார். ‘நீ நதிபோல ஓடிக்கொண்டிரு...’ தொடரின் மூலமா, ‘அவள்’ என்னை எழுத்தாளர் ஆக்கியது. ஒவ்வொரு அத்தியாயமும் வெளிவந்து, அதுக்கான பாராட்டுகள் குவிஞ்சப்போ, நிச்சயமா என் தன்னம்பிக்கை இன்னும் உயர்ந்ததை உணர்ந்தேன். என்னைப் பற்றிய தரிசனத்தை, எனக்கே தந்தது ‘அவள்’தான்.’’

‘எங்க ஊரைத் தவிர வெளியுலகமே தெரியாம இருந்த என்னை, எல்லாருக்கும் முதலில் தெரிய வச்சது அவள் விகடன்தான். அதுல இருந்து நான் இந்தப் புத்தகத்தை விடாம ‘கேட்டுட்டு’ வர்றேன். விசயம் என்னன்னா... எனக்கு படிக்கத் தெரியாது... படிக்கத் தெரிஞ்சவுகள வாசிக்கச் சொல்லிக் கேட்பேன். என்னோட பேரன், பேத்திங்கதான் ஒவ்வொரு தடவையும் எனக்கு அவள் விகடனை வாசிச்சுக் காட்டுவாக. ஊர், உலகத்துல என்னவெல்லாம் நடக்குதுனு எனக்குச் சொல்லிக் கொடுக்கிறது இந்தப் புத்தகம்தான்’’

2000-2001 காலகட்டம். நாங்க புதிதா பார்லர் தொடங்கியிருந்த காலம். எங்க பியூட்டி பார்லருக்கு வந்த ஒரு பெண், தான் கையில் கொண்டு வைத்திருந்த ஒரு மேகஸினை பார்லர்லயே மறந்துட்டுப் போயிட்டாங்க. அந்த டேபிளில் பல ஆங்கிலப் பத்திரிகைகள் பரவிக் கிடந்தாலும், அன்று பார்லருக்கு வந்த பலரும் அந்த மேகஸினையே எடுத்துப் புரட்டுவதும், படிப்பதுமா இருந்தாங்க. என்ன புத்தகம் அதுனு ஆவலோட எடுத்துப் பார்த்தேன். முதல் பார்வையிலயே பெண்களை ஈர்க்கும் நிறைய விஷயங்கள் கண்ணில் பட்டது. அந்த மேகஸின்... ‘அவள்’. அன்றில் இருந்து நானும் அவள் விகடன் வாசகி. என் பொண்ணு தமயந்தி, ‘அவள் 16’ பகுதிக்கு, பரம ரசிகை. இணைப்பிதழாக வரும் 30 வகை ரெசிபி எதையும் மிஸ் பண்ணாம வீட்டில் செய்து அசத்துவாங்க எங்கம்மா. மூன்று தலைமுறைக்கும் பிரியமானவள், ‘அவள்’!’’
‘’அவள் விகடன்... எனக்கு தாய், மகள், தோழி, அட்வைஸர், குரு... எல்லாமே. எங்க வீட்டு லைப்ரரியில ‘அவள் விகடன்’ பைண்டிங் ஃபைல்ஸ் நிறைய இருக்கு. என் மகளுக்கு சீதனமா கொடுக்க சேர்த்து வெச்சுருக்கேன்.’’



</doc>
<doc id="161223" url="https://ta.wikipedia.org/wiki?curid=161223" title="சுட்டி விகடன்">
சுட்டி விகடன்

சுட்டி விகடன் என்பது விகடன் குழுமத்திலிருந்து வெளிவரும் குழந்தைகளுக்கான இதழாகும். 

வாசல், ஸ்பெஷல், எஃப்.ஏ. பக்கங்கள், பொது அறிவு, தொடர்கள், புதிரோ புதிர், காமிக்ஸ், விளையாட்டு, கதைகள், நகைச்சுவைத் துணுக்குகள் போன்ற பகுதிகளை உள்ளடக்கியது. நீதி நெறிக்கதைகள், விஞ்ஞான கட்டுரைகள், வரலாற்று குறிப்புகள் என்று குழந்தைகளுக்காகவே எழுதப்படுகின்றன.

மாணவர்களுக்கு பயன் தரும் எஃப் ஏ பக்கங்கள் ஒவ்வொரு இதழிலும் 16 பக்கங்கள் வெளியிடப் படுகின்றன. 

ஒவ்வோர் இதழோடு மாணவர்களே தயாரிக்கும் என் பள்ளி என் சுட்டி இதழ் இணைப்பாக அளிக்கப்படுகிறது.

சுட்டி விகடனில் "சென்றதும் வென்றதும்" எனும் தலைப்பில் வெளியான வரலாற்று கட்டுரைகளை கடல் பயணங்கள் எனும் நூலாக வெளியிட்டுள்ளனர். இதன் ஆசிரியர் மருதன். கிழக்குப் பதிப்பகம் இந்நூலை வெளியிட்டுள்ளது. 


</doc>
<doc id="161228" url="https://ta.wikipedia.org/wiki?curid=161228" title="சக்தி விகடன்">
சக்தி விகடன்

சக்தி விகடன் விகடன் குழுமத்தில் இருந்து, மாதம் இருமுறை வெளியாகும் ஆன்மிக இதழ். புராண- இதிகாசங்கள், ஆலயங்கள் பற்றிய கட்டுரைகள், மகான்களின் வரலாறு, திருவிழாக்கள் பற்றிய தகவல்கள் என ஆன்மிகம் மற்றும் அதுசார்ந்த அற விஷயங்களைத் தாங்கி வரும் சக்திவிகடனின் முதல் இதழ், தாரண வருடப் பிறப்பன்று, (இதழ் தேதி: 19.4.2004) வெளியானது.

மாதமிருமுறை ஆன்மிக இதழான சக்திவிகடன், ஆரம்பத்தில் பௌர்ணமி மற்றும் அமாவாசை தினங்களிலும், பின்னர் 2007-ஆம் ஆண்டு இறுதியில் தொடங்கி சில ஆண்டு காலம் வரை பிரதோச தினங்களிலும் வெளியானது. பின்னர், 16.11.10 தேதியிட்ட இதழிலிருந்து ஒன்றுவிட்ட செவ்வாய்க்கிழமைகளில் வெளியாகிறது.

முறையான பராமரிப்பின்றிப் பாழ்பட்டுக் கிடக்கும் புராதனமான ஆலயங்கள் குறித்துக் கட்டுரைகள் வெளியிட்டு, அவற்றை வெளிச்சத்துக்குக் கொண்டுவந்து, திருப்பணிக்குழுக்கள் மற்றும் வாசகர்களின் ஒத்துழைப்போடு அந்த ஆலயங்களைச் சீர்படுத்தி, திருப்பணிகள் செய்து, கும்பாபிஷேகம் நடத்த உதவி வருகிறது

முதியவர்கள் மட்டுமல்லாது இளைஞர்களும் ஆன்மிகத்தை அறிந்து, நாட்டம் கொள்ளும் வகையில் ஆன்மிகம் சார்ந்த தன்னம்பிக்கைக் கட்டுரைகளை வெளியிட்டு, அவர்களுக்கு ஒழுக்க நெறிகளை ஊட்டி அற வழியில் செலுத்தி வருகிறது 

ஆன்மிகம் தொடர்பான ஐயங்களைத் தகுந்த பதில்கள், விளக்கங்கள் மூலம் போக்கி வாசகர்களுக்கு ஒரு தெளிவை ஏற்படுத்துகிறது .

சக்தி விகடனின் ஆரம்ப இதழ் முதல் 24.7.06 தேதியிட்ட இதழ் வரையில், தொடர்ந்து 32 பக்க இணைப்பிதழ் வெளியானது. முதலில் ஜோதிட பலன்களாக வெளிவந்த இந்த இணைப்பிதழில், அடுத்தடுத்து மகான்களின் திவ்விய வரலாறுகளும் இடம்பெற்றன. பின்னர், தமிழ் மாத விசேஷங்கள் குறித்த தொகுப்பாக வெளியானது இந்த இணைப்பிதழ்.

தற்போது ஜோதிடத் தகவல்கள், ராசிபலன்கள், வாஸ்து, எண் கணிதம் மற்றும் கைரேகை சாஸ்திரம் குறித்த கட்டுரைகளுடன் 16 பக்க இணைப்பிதழாக வெளிவந்துகொண்டிருக்கிறது. 'சக்தி ஜோதிடம்'.

இவை தவிர, நவராத்திரி போன்ற சிறப்பு விழா நாட்கள், குருப்பெயர்ச்சி, சனிப்பெயர்ச்சி, வருடப் பிறப்பு போன்ற தருணங்களில் சிறப்பு இணைப்பிதழ்களும் வெளியாகின்றன.

2012-ம் வருடம் முதல், ஆங்கில வருடப் பிறப்பையொட்டி, தினசரி காலண்டரும் சக்திவிகடனோடு இணைப்பாக வழங்கப்பட்டு வருகிறது.

2013-ம் வருடம் பிப்ரவரி மாதத்தில் வெளியான ஜய வருட (2014-2015) பஞ்சாங்கம் இணைப்பிதழாகக் கொடுக்கப்பட்டது. இது சக்தி விகடனின் புதிய முயற்சி. பாமரர்களும் எளிதில் புரிந்து, பயன்படுத்திக்கொள்ளும் வகையில் மிக எளிமையாகவும், அதே நேரம் மிகுந்த கவனமுடன் நுணுக்கமாகவும் இருப்பது இதன் சிறப்பு! 

பஞ்சாங்கத்தை டிஜிட்டல் வடிவிலும் சக்தி விகடன் வழங்கி வருகிறது. 

இணைப்புப் புத்தகங்கள் தவிர, சிறப்பு விழாக்கள் மற்றும் பண்டிகைகளை முன்னிட்டு, வாசகர்கள் வழிபட்டுப் பயனடையும் விதமாக ஸ்வாமி வண்ணப்படங்கள் மற்றும் ஸ்டிக்கர்களும் அவ்வப்போது தரப்படுகின்றன. 

இணைய தளம், ஃபேஸ்புக் , ட்விட்டர் என இணையதளத்திலும் சக்தி விகடனின் பங்களிப்புகள் உள்ளன.

சமயம் சார்ந்த களப்பணியிலும் ஈடுபடுத்திக்கொண்டுள்ளது சக்திவிகடன். 

மாதம் இருமுறை, பெண்களுக்கென திருவிளக்கு பூஜைகளை நடத்தி வருகிறது சக்தி விகடன். தவிர, உலக நன்மைக்காகவும் வாசகர்களின் மேன்மைக்காகவும் சபரிமலை முதலான பிரசித்தி பெற்ற திருக்கோயில்களில் சிறப்பு வழிபாடுகள், விசேஷ ஹோமங்கள் நடத்தி, வாசகர்களுக்கு விபூதி, குங்குமம் பிரசாதங்கள் அளிப்பது, மஹாளய பட்ச அமாவாசையில் முன்னோர் ஆராதனை நடத்தி வைப்பது என இதன் ஆன்மிகச் செயல்பாடுகள் பல! 

இன்றைய வாழ்க்கைச் சூழலில் இளையோர் முதல் முதியோர் வரையில், அவர்கள்தம் உடலும் உள்ளமும் பேணும் வகையில், 'வாழ்க வளமுடன்' அமைப்பினருடன் இணைந்து, தமிழகமெங்கும் உள்ள அவர்களுடைய மையங்களில் வாசகர்களுக்கு இலவசமாக அடிப்படை யோகா பயிற்சிகளை வழங்கியது சக்தி விகடன். 

2012-ம் ஆண்டு, 'தானே' புயலில் சிக்கித் தவித்த கடலூர், விழுப்புரம், நாகப்பட்டினம் மற்றும் புதுச்சேரி பகுதி மக்களின் துயர் துடைக்கும் பணியில் சக்திவிகடனும் பங்கேற்றது. புயலால் பாதிக்கப்பட்ட பகுதிகளைச் சேர்ந்த கல்லூரி- பள்ளி மாணவர்களை ஒன்றுதிரட்டி, ஆன்றோர்கள் மூலம் அவர்களுக்குத் தன்னம்பிக்கை புத்துணர்வு முகாமை நடத்தியது சக்திவிகடன். 

ஆன்மிகத் தொண்டுக்கென்றே தங்களை அர்ப்பணித்துக்கொண்டு சேவை செய்யும் அன்பர்களையும் , உழவாரப் பணி போன்று இறைப்பணியில் ஈடுபடுவர்களையும் வெளிச்சத்துக்குக் கொண்டு வருவதில் சக்திவிகடனின் அதீத பங்களிப்பு உண்டு. 

”சக்தி விகடனின் முதல் இதழில் இருந்து தற்போது வரை அனைத்து புத்தகங்களையும் தொடர்ந்து படித்து வருகிறேன். சக்தி விகடன் வாசகன் என்பதில் மகிழ்ச்சி அடைகிறேன். சக்தி விகடனை வெறுமே படிக்கிறேன் என்பதைவிட, நேசிக்கிறேன் என்பதுதான் உண்மை. திருப்பட்டூர் அற்புதங்கள், தெரிந்த புராணம் தெரியாத கதை, கேள்வி-பதில் பகுதி என அத்தனையும் அற்புதம்! சாதாரண மனிதனுக்கும் ஆன்மிகத்தைத் தெரியப்படுத்துவதில் சக்தி விகடனின் பங்கு அளப்பரியது!”

”எங்கெங்கு காணினும் சக்தியடா..! சக்தி விகடன், உள்ளத்தில் உண்மை ஒளியை உண்டாக்கி, வாழ்வில் ஒளியை ஏற்படுத்தி, வாசகர்களை சக்தி மிகுந்த செயல்களில் ஈடுபட வைக்கிறது. அதன் பணி நூற்றாண்டுகள் கடந்தும் தொடர வேண்டும். வாழ்க சக்தி விகடனின் பத்திரிகைப் பணி!”


</doc>
<doc id="161229" url="https://ta.wikipedia.org/wiki?curid=161229" title="நாணயம் விகடன்">
நாணயம் விகடன்

நாணயம் விகடன், விகடன் குழுமத்திலிருந்து வெளிவரும் பொருளாதார இதழாகும். வாசல், நாணயம் ஸ்பெஷல், ஆசிரியர் பக்கம், நடப்பு, பங்குச் சந்தை, கமாடிட்டி, சேமிப்பு, மியூச்சுவல் ஃபண்ட், தொடர்கள், கேள்வி-பதில் போன்ற பகுதிகளை உள்ளடக்கியது. எஸ்.எல்.வி. மூர்த்தி அவர்களின் மூன்றெழுத்து மந்திரம் MBA என்ற தொடர் தற்போது இந்த இதழில் வெளிவருகிறது.


</doc>
<doc id="161231" url="https://ta.wikipedia.org/wiki?curid=161231" title="விகடன் குழுமம்">
விகடன் குழுமம்

விகடன் குழுமம் வார இதழ்கள், பதிப்பகம், இணையம், மின் இதழ்கள் என்று பல்வேறு தளங்களில் இயங்கும் நிறுவனமாகும். இந்நிறுவனம் எஸ். எஸ். வாசனால் தொடங்கப்பட்டது.

விகடன் குழுமத்திலிருந்து எண்ணற்ற இதழ்கள் வெளிவருகின்றன.

"முதன்மைக் கட்டுரை: ஆனந்த விகடன்"

"ஆனந்த விகடன்", அரசியல், இலக்கியம், கல்வி, பொதுநலம் போன்ற பல்வேறு செய்திகளையும், கட்டுரைகளையும் உள்ளடக்கிய இதழ்.

"முதன்மைக் கட்டுரை: ஜூனியர் விகடன்"

"ஜுனியர் விகடன்", விகடன் குழுமத்திலிருந்து வெளிவரும் புலனாய்வு இதழாகும். இது அரசியல்,சமூக விழிப்புணர்வு, சமீபத்திய நிகழ்வுகள், திரையுலக செய்திகள் போன்ற செய்திகளைக் கொண்டுள்ளது. இந்த வாராந்திர இதழில் பெரிதும் படிக்கப்படுவது மிஸ்டர் கழுகு என்னும் பகுதி ஆகும். இப்பகுதி புலனாய்வு செய்திகள் மற்றும் பல அரசியல் நிகழ்வுகளைக் கொண்டுள்ளது.

"முதன்மைக் கட்டுரை: அவள் விகடன்"

"அவள் விகடன்", விகடன் குழுமத்திலிருந்து வெளிவரும் மகளிர்க்கான இதழாகும். வாசல், டிப்ஸ், கோலங்கள், ரெகுலர், ரெசிப்பிஸ், அவள் 16, கதைகள், வாசகி கோட்டா, கவிதைகள் போன்ற பகுதிகளை உள்ளடக்கியது. இல்லம் தொடர்பான நகைச்சுவை துணுக்குகளும் இந்த இதழில் இடம் பெறுகின்றன. பிரபல பெண்கள் பற்றியும், பெண்களுக்கான நகைகள், உடையலங்காரம், தன்னம்பிக்கை தொடர்கள் போன்றவையும் இணைக்கப்படுகின்றன.

"முதன்மைக் கட்டுரை: சுட்டி விகடன்"

"சுட்டி விகடன்", விகடன் குழுமத்திலிருந்து வெளிவரும் குழந்தைகளுக்கான இதழாகும். வாசல், ஸ்பெஷல், எஃப்.ஏ. பக்கங்கள், பொது அறிவு, தொடர்கள், புதிரோ புதிர், காமிக்ஸ், விளையாட்டு, கதைகள், ஜோக்ஸ் போன்ற பகுதிகளை உள்ளடக்கியது. நீதி நெறிக்கதைகள், விஞ்ஞான கட்டுரைகள், வரலாற்று குறிப்புகள் என்று குழந்தைகளுக்காகவே எழுதப்படுகின்றன.

"முதன்மைக் கட்டுரை: சக்தி விகடன்"

"சக்தி விகடன்", விகடன் குழுமத்திலிருந்து வெளிவரும் ஆன்மீக இதழாகும். வாசல், ஸ்தல வழிபாடு, இளைஞர் சக்தி, சிறப்புக் கட்டுரை, தொடர்கள், சிறுகதை போன்ற பகுதிகளை உள்ளடக்கியது. ஆலயங்களின் சிறப்புகள், ஆன்மீக பயண கட்டுரைகள், புத்தக விமர்சனங்கள் போன்றவையும் உள்ளன.

"முதன்மைக் கட்டுரை: நாணயம் விகடன்"

"நாணயம் விகடன்", விகடன் குழுமத்திலிருந்து வெளிவரும் பொருளாதார இதழாகும். வாசல், நாணயம் ஸ்பெஷல், ஆசிரியர் பக்கம், நடப்பு, பங்குச் சந்தை, கமாடிட்டி, சேமிப்பு, மியூச்சுவல் ஃபண்ட், தொடர்கள், கேள்வி-பதில் போன்ற பகுதிகளை உள்ளடக்கியது. எஸ்.எல்.வி. மூர்த்தி அவர்களின் மூன்றெழுத்து மந்திரம் MBA என்ற தொடர் தற்போது இந்த இதழில் வெளிவருகிறது.

"முதன்மைக் கட்டுரை: மோட்டார் விகடன்"

"மோட்டார் விகடன்", விகடன் குழுமத்திலிருந்து வெளிவரும் வாகன அமைப்புகள், மற்றும் செயற்பாடுகள் குறித்த செய்திகள் வழங்கும் இதழாகும். ஸ்பெஷல், கார்ஸ், பைக்ஸ், தொடர்கள், ரேஸ் போன்ற பகுதிகளை உள்ளடக்கியது. வாகனங்கள் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் புதிய ரக வாகனங்கள் பற்றிய கட்டுரைகளும் இணைக்கப்படுகின்றன. மோட்டார் கிளினிக், மோட்டார் நியூஸ், நெட்டகாசம் போன்ற தொடர்கள் பிரபல்யமானவை.

"முதன்மைக் கட்டுரை: பசுமை விகடன்"

"பசுமை விகடன்", விகடன் குழுமத்திலிருந்து வெளிவரும் வேளாண்மை மற்றும் சுற்றுச்சூழல் செய்திகளுக்கான இதழாகும். மகசூல், சிறப்பு கட்டுரை, நாட்டு நடப்பு, தொடர்கள் போன்ற பகுதிகளை உள்ளடக்கியது. வேளாண்மை சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் சுற்றுச் சூழல் பற்றி விழிப்புணர்வு கட்டுரைகளும், வேளாண் வல்லுனர்களின் குறிப்புகளும் இணைக்கப்படுகின்றன.

"முதன்மைக் கட்டுரை: டாக்டர் விகடன்"

"டாக்டர் விகடன்", விகடன் குழுமத்திலிருந்து வெளிவரும் மருத்துவ இதழாகும்.
ஃபிட்னஸ், ஸ்பெஷல், டாக்டர் கைடன்ஸ், டயட் டைம்ஸ், தொடர், ட்ரீட்மென்ட்ஸ், மாற்று மருத்துவம், கன்சல்டிங் ரூம், டிடெயில் டிப்ஸ் போன்ற பகுதிகளை உள்ளடக்கியது. மருத்துவம் சம்மந்தப்பட்ட நகைச்சுவை துணுக்குகளும் இந்த இதழில் இடம் பெருகின்றன. அத்துடன் நடைமுறை நோய்கள் பற்றி விழிப்புணர்வு கட்டுரைகளும், பிரபலங்களின் மருத்துவ குறிப்புகளும் இணைக்கப்படுகின்றன.

"முதன்மைக் கட்டுரை: டைம் பாஸ்"

"டைம் பாஸ் இதழ்", விகடன் குழுமத்திலிருந்து வெளிவரும் பொழுதுப்போக்கு இதழாகும். சினிமால். அரசியல், போட்டோ கமென்ட், கண்டுபிடி, ஜோக், கிசுகிசு, அலசி ஆராய்வது அப்பாடக்கர் போன்ற பகுதிகளை உள்ளடக்கியது. திரைப்படம் மற்றும் அரசியல் தொடர்பான சுவையான செய்திகளைக் கேலியாகக் கூறும் இதழாக வெளிவருகிறது. 2017-ம் ஆண்டு பிப்ரவரி முதலாக இந்த இதழ் நிறுத்தப்பட்டுவிட்டது.

தீபாவளி போன்ற விழாக்காலங்களில் சிறப்பு மலர்கள் வெளியிடப்படுகின்றன. தடிமனான அட்டையுடன் வெளியிடப்படும் விகடன் தீபாவளி மலரில் மொழிபெயர்ப்பு கதைகள், சிறுகதைகள், பிரபலங்களைப் பற்றிய கட்டுரைகள், நகைச்சுவை துணுக்குகள், கவிதைகள் ஆகியவை இடம் பெறும்.

"முதன்மைக் கட்டுரை: விகடன் பிரசுரம்"

"விகடன் பிரசுரம்", என்ற பெயரில் விகடன் குழுமம் நூல்களை வெளியிடுகின்றது. ஆனந்த விகடன், ஜூனியர் விகடன் போன்ற இதழ்களில் வெளிவரும் கட்டுரைகளை தொகுத்தும், சிறந்த எழுத்தாளர்களைக் கொண்டு தனி புத்தகமாகவும் விகடன் பிரசுரம் வெளியிடுகிறது. பல தலைப்புகளிலும் துறைகளிலும் விகடன் பிரசுரத்தாரின் புத்தகங்கள் வெளிவந்துள்ளன.

விகடன்.காம் என்ற தளத்தில் இயங்கிவரும் விகடன் குழுமம். விகடன் செய்திகள் (நியூஸ்.விகடன்.காம்) தளத்தில் உடனடி செய்திகள் இடம் பெறுகின்றன. முகநூல், டிவிட்டர் போன்ற சமூகதளங்களிலும் பங்கெடுக்கிறது.

சினிமாவிகடன் என்ற தளத்தில் திரைப்படம் தொடர்பான செய்திகளையும், படங்களையும், நடிகர், நடிகைகளின் செய்திகளையும் தருகிறது. சுடச்சுட, பட முன்னோட்டம், பேட்டிகள், கிசு கிசு, சினிமா விமர்சனம், இசை விமர்சனம் போன்றவைகள் இத்தளத்தில் இடம்பெறுகின்றன. நடிகர், நடிகைகள் புகைப்படங்கள், திரைப்படம், ஷுட்டிங் ஸ்பாட், சினிமா நிகழ்ச்சிகள் ஆகியவற்றின் புகைப்படங்களும் காட்சிபடுத்தப்பட்டுள்ளன.

பாடல் காட்சிகள், திரைப்பட டிரெய்லர்கள், பேட்டிகள், சினிமா நிகழ்ச்சிகள் போன்றவற்றின் காணோளி காட்சிகள் பதியப்பட்டுள்ளன. பாலிவுட் செய்திகள், பொக்கிஷம், ரிலாக்ஸ் ப்ளீஸ் போன்றவையும் இணைக்கப் பட்டுள்ளன.
விகடன்செய்திகள் தளத்தில் ஆடியோ, செய்திகள், தமிழகம், இந்தியா, உலகம், விளையாட்டு, ஸ்பெஷல், சினிமா, இதழிலிருந்து, விவாதக்களம், கார்ட்டூன்ஸ், ஃபோட்டூன்ஸ் போன்றவை இடம்பெறுகின்றன.
ஸ்போட்ஸ்விகடன் தளத்தில் முகப்பு, ஸ்பெஷல், கிரிக்கெட், டென்னிஸ், ஹாக்கி, கால்பந்து, பெட்மிட்டன், தடகளம், மல்யுத்தம், குத்துச்சண்டை, இதர விளையாட்டுகள் ஆகியவை இடம்பெறுகின்றன.

விகடன் குழுமத்தினை தொடங்கிய எஸ்.எஸ்.வாசன் அவர்களால் 1956-ல் தொடங்கி வைக்கப்பட்ட திட்டம் "விகடன் மாணவர் பத்திரிகையாளர் பயிற்சித் திட்டம்". இத்திட்டம் மூலம் கல்லூரியில் படிக்கின்ற மாணவர்களில் பத்திரிக்கை துறையில் ஆர்முடையோரை தேர்ந்தெடுத்து அவர்களுக்கு பயிற்சி கொடுக்கிறது விகடன். இதற்காக விண்ணப்பத் தாள்கள் கொடுக்கப்படுகின்றன. அவற்றை பூர்த்தி செய்வதுடன், விகடன் கொடுக்கும் தலைப்பில் ஏதேனும் ஒன்றை தேர்ந்தெடுத்து நான்கு பக்கங்களுக்கு மீகாமல் ஒரு கட்டுரையும் எழுதி இணைத்திட வேண்டும். ஆர்வமுள்ள, தகுதிவாய்ந்த நபர்களை தேர்ந்தெடுத்து பயிற்சி கொடுக்கும் விகடன், இத்திட்டத்தினால் பயனடைந்தவர்களை தன்னுடைய குழுமத்திலும் வேலைக்கு சேர்த்து கொள்கிறது.

தமிழகத்தின் கடற்கரையோரப் பகுதிகளை தாக்கிய தானே புயலில் ஏற்பட்ட சேதத்தினையும், மக்கள் துன்பங்களையும் களையும் பொருட்டு விகடன் குழுமம் ஓவிய விற்பனை கண்காட்சியை நடத்தியது. இந்த கண்காட்சியில் விற்கப்பட்ட ஓவியங்களிலிருந்து கிடைக்கும் நிதி மக்களுக்காக செலவிடப்பட்டது. 63,29,593 ரூபாய் திரட்டப்பட்ட நிதியென்று விகடன் குழுமம் இணையத்தில் அறிவித்துள்ளது.




</doc>
<doc id="161233" url="https://ta.wikipedia.org/wiki?curid=161233" title="சங்க இலக்கியங்களில் தமிழிசைக் குறிப்புகள்">
சங்க இலக்கியங்களில் தமிழிசைக் குறிப்புகள்

இசை உணர்வின் எழுச்சியால் இசைப்பாடல்கள் தோன்றுகின்றன. சங்க இலக்கியங்களான பத்துப்பாட்டும் எட்டுத்தொகையும் பண்டைத் தமிழரின் இசைப்புலமையை வெளிப்படுத்துவனவாக அமைந்துள்ளன. 
சங்க இலக்கியங்களிலே இடம்பெறுகின்ற எட்டுத்தொகை நூல்களில் ஒன்றான பரிபாடலே இப்போது கிடைக்கப்பெறுகின்ற இசை நூல்களிலேயே மிகத்தொன்மையானதாகக் கருதப்படுகின்றது. பரிபாடல்களில் மறையோர் பாடல், உழிஞை பாடல், தமிஞ்சிப் பாடல், விறற்களப் பாடல், வெறியாட்டப் பாடல், துணங்கைப் பாடல், வேதப் பாடல், வள்ளைப் பாடல் ஆகியன இசைப்பாடல்கள் என்பன அனைத்துமே இசைப்பாடல்களே என்று தெரிவிக்கின்றார் பரிமேலழகர். பாடல்களை ஆக்கிய புலவர்களின் பெயர்களும், எந்தப் பண்ணில் பாடவேண்டும் என்ற விபரங்களும், பண்ணமைத்த இசையறிஞர்களின் பெயர்களும் அந்தப் பாடல்களோடு கிடைக்கப்பெறுகின்றன. பரிபாடலுக்கு இசைவகுத்தோர் பதின்மர் ஆவர். பெட்டகனார், கண்ணனாகனார், மருத்துவன் நல்லச்சுதனார், பித்தாமத்தர் என்போர் பரிபாடலில் காணப்படும் பாடல்களுக்கு பண்ணமைத்துள்ளனர். பரிபாடலில் உள்ள பாடல்கள், இசைப் பாடல்களாக அமைவதோடு மட்டுமன்றி, இசைபற்றியும், இசைக் கருவிகள் பற்றியும் தகவல்களைக் கொண்டனவாகவும் விளங்குகின்றன.

இவற்றில், பாட்டுக்களை இயற்றிய ஆசிரியர்களே இசையமைத்த பாடல்களும் உண்டு; பாடிய கவிஞர் ஒருவராகவும் இசையமைத்த கலைஞர் வேறொருவராகவும் அமைந்த பாடல்களும் உண்டு. இவைகள் பண்சுமந்த பாடல்களே. இப்பரிபாடல்களில் பல நீண்ட நெடும் பாடல்கள்; 100 வரிகளுக்கும் மேல் அமைந்த பாடல்களும் உண்டு. இப்பாடல்களை அக்காலப் பாணர்கள் காந்தாரம், நோதிரம், செம்பாலையாகிய பண்களில் பாடியுள்ளனர். பரிபாடலின் யாப்பினைக் குறித்துத் தொல்காப்பியர் பரிபாடல் வெண்பா யாப்பினதே எனக் குறிப்பிட்டுள்ளார்.. 

தொல்காப்பியம் செய்யுளியல் உரையாசிரியர்கள் தேவபாணி என்னும் கடவுளரைப் பாடும் பாட்டு வகைக்கு எடுத்துக் காட்டாக வண்ணக ஒத்தாழிசைக் கலிப்பாவில் அமைந்த பாடல்களைக் காட்டியுள்ளனர். இவையும் நெடும்பாட்டுக்களே. வண்ணக ஒத்தாழிசைக் கலிப்பாவிற்கு இசையமைத்ததாகக் குறிப்பேதும் கிடைக்கவில்லை. பரிபாடல், வண்ணக ஒத்தாழிசைக் கலிப்பா ஆகிய இருவகைப் பாடல்களுக்கும் தரவு, கொச்சகம், அராகம்அல்லது இராகம், சுரிதகம் போன்ற ஒத்த உறுப்புக்கள் உண்டு..இவையிரண்டும் கடவுள் வாழ்த்தினும் மலைவிளையாட்டினும் புனல்விளையாட்டினும் பிறவெல்லாவற்றிலும் காமப்பொருளாகியே வரும்..

என்ற பாடலில் சில இசைக் கருவிகளின் பெயர்களைக் காணலாம். பரங்குன்றம் பற்றிய செவ்வேள் பாடல்களில் இசை தோன்றுவது பற்றியும், குழல், யாழ், முழவு முதலிய இசைக்கருவிகளின் பெயர்களையும், பாணர், விறலியர் ஆகிய இசைக் கலைஞர்களுக்கான பொதுப் பெயர்களையும் குறிப்பிடுகின்றன.

எட்டுத் தொகை நூல்களில் மற்றொன்றான புறநானூற்றில் குறிஞ்சிப்பண், மருதப்பண்,காஞ்சிப்பண், செல்வழிப்பண், படுமலைப்பண், விளரிப்பண் என்னும் பண்களைப்பற்றிக் கூறப்பட்டுள்ளது. சீரியாழ், பேரியாழ், வேய்ங்குழல், ஆம்பற்குழல், முழவு, தண்ணுமை, பெருவங்கியம் முதலிய இசைக் கருவிகளைப்பற்றி விளக்கப்பட்டுள்ளது.

பெண்ணொருத்தி யாழிலே குறிஞ்சிப்பண்ணை இசைத்து, தினைப்புனத்தில் தீனிக்காக வந்த யானையைத் தூங்கச் செய்தாள் என்ற தகவல் அகநானூற்றில் அறியத்தரப்பட்டுள்ளது.

மற்றொரு எட்டுத்தொகை நூலான பதிற்றுப்பத்தின் ஒவ்வொரு பாடலின் இறுதியிலும் துறை, வண்ணம், தூக்கு(இசை),பெயர் என்பன குறித்து வைக்கப்பட்டுள்ளன.

பத்துப்பாட்டில் இடம்பெறும் சிறுபாணாற்றுப்படை, பெரும்பாணாற்றுப்படை என்பவற்றில் சீறியாழ், பேரியாழ் என்னும் இசைக்கருவிகளைப்பற்றிச் சொல்லப்படுகிறது. பாணர், பாடினி, விறலியர், கூத்தர் முதலான இசைக் கலைஞர்களைப்பற்றிச் சொல்லப்படுகிறது.
மலைபடுகடாம் என்ற இலக்கியத்தில் தமிழ் இசைக்கருவிகளின் வகைகள் விளக்கப்பட்டுள்ளன.


</doc>
<doc id="161239" url="https://ta.wikipedia.org/wiki?curid=161239" title="அகப்பொருள் தலைவன்">
அகப்பொருள் தலைவன்

குடும்பத் தலைவன், சமூகத் தலைவன், அரசியல் தலைவன், அரசன், அவைத் தலைவன் ஆகியோரை நாம் அறிவோம். இவர்கள் இக்காலத்திலும் கொள்ளப்படும் வாழ்வியல் மாந்தர்கள். இலக்கியங்களில் பாட்டுடைத் தலைவன் எனப்படும் கதை அல்லது வரலாற்று மனிதனும் உண்டு. இவர்கள் எல்லாரும் புறப்பொருள் மாந்தர்கள். இவர்கள் வாழ்வியல் மாந்தர்களாயின் ‘திரு’ என்னும் அடைமொழியுடன் குறிப்பிடப்படும். இலக்கியத் தலைவனாயின் அவனது பெயர் அவனது இயற்பெயராலும், பண்புப் பெயராலும், அன்மொழித்தொகைப் பெயராலும் குறிப்பிடப்படும். எப்படியோ புறத்திணையில் வரும் தலைவன் பெயர் அவனை மட்டும் உணர்த்தும் வகையில் குறிப்பிடப்பட்டிருக்கும்.

அகப்பொருளில் தலைவன் என்னும் சொல் தனிப்பட்ட ஒருவனை உணர்த்தாது. காதல் வாழ்க்கையில் காதலனாகவும், இல்லற வாழ்க்கையில் கணவனாகவும் வாழும் எவனையும் குறிக்கும். தமிழ் இலக்கண இலக்கியங்கள் இவனைப்பற்றிக் கூறும் செய்திகள் தமிழரின் வாழ்க்கையைப் புலப்படுத்துகின்றன.

தலைவனைத் தலைமகன், கிழவன், கிழவோன் என்றெல்லாம் குறிப்பிடுவர்.
இந்த அகத்திணைத் தலைவனின் பங்கு இன்னதெனத் தொல்காப்பியம் தொகுத்துக் காட்டுகிறது.

எந்தச் சூழலில் தலைவன் பேசுவான்?
திருமணம் செய்து வையுங்கள் என வெளிப்படையாகப் பேசுவது ‘கற்பொடு புணர்ந்த கௌவை’. தன் பெற்றோர் ஒப்புக்கொள்ளவில்லை எனின் வற்புறுத்துவான். பருவ காலத்தில் திருமணத்தை வலியுறுத்துவான். தலைவியை உடன்கொண்டு செல்லும்போது இடைவழியில் தலைவியின் பெற்றோர் தடுக்கும்போது திருமணத்தை வலியுறுத்துவான். தலைவியை அவளது சுற்றம் மீட்டுக்கொண்டு செல்லும்போது கலங்கிக் கதறுவான்.
இளமை சில காலந்தான், ஈட்டும் தகுதி தனக்கு இருக்கிறது, பொருள் இல்லாவிட்டால் இழிவு, இருந்தால் பெருமை, அன்பின் (காதல்) விரிவு, தலைவியை விட்டுப் பிரிதல் தாங்கிக்கொள்ள இயலாத ஒன்று – என்பனவற்றையெல்லாம் எண்ணிப் பொருளீட்டத் துணியும்போது பேசுவான்.
அரசனுக்காகத் சூது செல்லும்போது தனக்கு வரும் புகழ், செல்லாதபோது தனக்கு வரும் மானக்கேடு ஆகியவற்றைப் பேசுவான்.

மேலே சொல்லப்பட்ட மூன்றும் ஒருவகை.

கீழே வரும் இரண்டும் வேறுவகை
பாசறையில் காதலி நினைவு வரும்போது பேசுவான். போர் முற்றுப்பெற்ற பின்னர் தேரை விரைந்து ஓட்டும்படி பாகனிடம் கூறுவான். காவலாளிகளிடம் பேசுவான். 
பரத்தையிடம் சென்று திரும்பி, தலைவியின் ஊடலைத் தணிக்கக் கெஞ்சுவான்.

வேட்கை, காதலியிடம் பேச்சுக்கொடுத்தல், அவளைத் தொட்டுப் பயிற்றுவித்தல், இடம் பெற்றுத் தழுவுதல், தோழியின் துணையைப் பெற்றுக் கூடுதல், மடலேறுதல் (ஆண்களுக்கான விதி) பற்றிக் கூறுதல் முதலானவை காதல் வாழ்க்கையில் நிகழும்.

கற்பு வாழ்க்கைக் காலத்தில் எப்போதெல்லாம் தலைவன் பேசுவான் என்னும் செய்தி தொல்காப்பியத்தில் தொகுத்துத் தரப்பட்டுள்ளது.
தலைவன் பேசுவான். மேலும்
என்று 33 காலங்களில் தலைவன் உரையாட்டு நிகழும்.


</doc>
<doc id="161241" url="https://ta.wikipedia.org/wiki?curid=161241" title="செவிலி">
செவிலி

செவிலி என்பவள் வளர்ப்புத் தாய். தமிழ் இலக்கணங்களும், இலக்கியங்களும் பெண்மகளை வளர்த்தவளை மட்டுமே செவிலி எனக் காட்டுகின்றன. ஆண்மகனுக்கு பாங்கன், இளையர் என்னும் ஆண்மக்கள் மட்டுமே துணையிருப்பர். எனவே செவிலி என்னும் பெண்மகள் தலைவிக்குத் துணையிருப்பவளாகக் காட்டப்படுகிறாள்.
அகத்திணை மாந்தர்களில் ஒருவரான இவரது பங்கைத் தொல்காப்பியம் தொகுத்தும், விரித்தும் காட்டுகிறது.
செவிலி தலைவியிடம் உரையாடும் இடங்கள் 13 எனச் சுட்டிக் காட்டி பிறவும் உண்டு எனத் தொல்காப்பியம் கூறுகிறது.
செவிலி தலைவியிடமும், அவளது தோழியிடமும் உரையாடுவாள்.

மற்றும் தலைவன் தலைவியைக் கொண்டுசென்றபோது தேடிச் சென்று வினாவுவாள்.

நிகழ்ந்ததையும், நிகழ்வதையும் நிகழப்போவதையும் சொல்லி, இனிச் செய்யவேண்டிய நல்லன இவை, செய்யாதிருக்க வேண்டிய நல்லவை அல்லாதன இவை எனத் தன் வளர்ப்பு மகளுக்கு எடுத்துக் காட்டி நல்வழிப் படுத்துவாள்.


</doc>
<doc id="161242" url="https://ta.wikipedia.org/wiki?curid=161242" title="தலைவி">
தலைவி

தலைமை தாங்கும் ஆண்மகனைத் தலைவன் என்றும் பெண்மகளைத் தலைவி என்றும் கூறுகிறோம்.


</doc>
<doc id="161243" url="https://ta.wikipedia.org/wiki?curid=161243" title="அகப்பொருள் தலைவி">
அகப்பொருள் தலைவி

அகப்பொருள் மாந்தர்களில் ஒருவராக வரும் தலைவியைத் தலைமகள், கிழத்தி, கிழவோள் மனையோள் என்றெல்லாம் குறிப்பிடுவர். இவள் காதல் வாழ்க்கையில் காதலியாகவும், மனைவியாகவும் வெளிப்படுவாள். 
உடலுறவு உரிமை வாழ்க்கையில் இவளுக்கு உள்ள பங்கைத் தொல்காப்பியம் தொகுத்தும் விரித்தும் காட்டுகிறது. இவற்றால் தமிழரின் வாழ்க்கைப் பாங்கை உணரமுடியும்.
காதல் வாழ்க்கையில் தலைவியின் பங்கும், உரையாடல்களும் நிகழும் சூழல்கள் இப்பகுதியில் தொகுத்துக் காட்டப்படுகின்றன.
தலைவியின் கூற்று நிகழும்.

கற்புக் காலத்தில் தலைவியின் பங்கும், உரையாடுதலும் பற்றித் தொகுத்துரைக்கப்ப்படும் செய்திகள்:
இப்படித் தலைவி காய்ந்தும் (சினந்தும்), உவந்தும் (மகிழ்ந்தும்), பிரிந்தும் (ஊடியும்), பெட்டும் (விரும்பியும்) பேசுவாள்.


</doc>
<doc id="161251" url="https://ta.wikipedia.org/wiki?curid=161251" title="ஆதனூர் ஆண்டளக்கும் ஐயன் கோயில்">
ஆதனூர் ஆண்டளக்கும் ஐயன் கோயில்

ஸ்ரீ ஆண்டளக்கும் ஐயன் கோவில், 108 திவ்யதேசங்களுள் ஒன்று. இக்கோவில் தமிழ்நாட்டில் கும்பகோணத்திலிருந்து சுமார் 8 கிமீ தொலைவில் உள்ள ஆதனூரில் அமைந்துள்ளது.

பாற்கடலில் சயனித்திருந்த பெருமாளைத் தரிசிக்க வந்த பிருகு முனிவருக்கு மகாலட்சுமி மாலை ஒன்றைத் தருகிறார். பிருகு முனிவர் அம்மாலையை இந்திரனுக்குத் தர அவனோ அதை தனது யானை ஐராவதித்தின் மீது வைக்க யானை அம்மாலையைத் தூக்கி வீசியெறிந்து விடுகிறது. பிருகு முனிவர் கோபங்கொண்டு இந்திரனை பூமியில் மானுடனாகப் பிறப்பான் எனச் சபித்து விடுகிறார். பின் அவரது ஆலோசனைப்படி, தனது சாபம் நீங்க மகாலட்சுமியை இந்திரன் வேண்ட, பூலோகத்தில் பிருகு முனிவரின் மகளாகத் தான் அவதரிக்கப் போவதாகவும், அந்த அவதாரத்தில் பெருமாளுடன் தனக்கு நடைக்கும் திருமணத்தைக் காணும்போது இந்திரனின் சாபம் நீங்கும் எனவும் மகாலட்சுமி கூறுகிறாள். பிருகு முனிவரின் மகளாக பிறந்து வளர்ந்த மகாலட்சுமியின் திருமணக் கோலத்தை இத்தலத்தில் காணும் இந்திரன் சாபம் நீங்கப்பெற்றான் என மரபுவழி வரலாறு கூறுகிறது.

திருவரங்கத்தில் அரங்கநாதருக்குத் திருமதில் கட்டும் பணியில் ஈடுபட்டிருந்த திருமங்கையாழ்வாருக்குப் பணத்தட்டுப்பாடு ஏற்பட்டது. அவர் பெருமாளை வேண்ட பெருமாள் அவர் கனவில் தோன்றி கொள்ளிடக்கரையில் வந்து பணம் வாங்கிக்கொள்ளும்படிக் கூறினார். திருமங்கையாழ்வாரும் அவ்விதமே கொள்ளிடக்கரைக்குச் செல்ல அங்கு தலைப்பாகையுடன் இருந்த ஒரு வணிகரைச் சந்தித்தார். அவ்வணிகரிடம் ஒரு காலி மரக்கால், ஏடு, எழுத்தாணி இருந்தது. அவர் ஆழ்வாரிடம் அரங்கநாதன் அவருக்கு உதவ தன்னை அனுப்பியிருப்பதாகக் கூறி, பணியாளர்களுக்கு கூலியாக அக்காலி மரக்காலால் மணலை அளந்து கொடுத்தால், உண்மையாக உழைத்தவர்களுக்கு அது பொன்னாகவும் உழைக்காமல் ஏமாற்றியவர்களுக்கு மணலாகவும் தோன்றும் என்றார். 

அவ்விதமே கூலியாக மரக்காலால் மணலை அளந்து கொடுத்தபோது பெரும்பான்மையோருக்கு அது மணலாகவும் சிலருக்குப் பொன்னாகவும் இருந்தது. மணலைப் பெற்றவர்களை வணிகரை அடிக்க வர வணிகரோ ஓடினார். ஆழ்வாரும் அவர் பின்னே ஓடினார். வணிகர் இத்தலத்தில் வந்து நின்று வணிகராக வந்தது தானே என்று உணர்த்தி எழுத்தாணியால் ஏட்டில் எழுதி ஆழ்வாருக்கு உபதேசித்தருளினார்.

இதனைக் குறிக்கும் விதமாக இத்தலப் பெருமாள் மரக்காலை தலைக்குக்கீழ் வைத்து ஏடு, எழுத்தாணியைக் கையில் கொண்டவாறு பள்ளிகொண்ட கோலத்தில் உள்ளார்.
இலங்கைக்கு செல்லும் போது ஸ்ரீராமரும் ஆஞ்சநேயரும் இங்கு வந்து தங்கிசென்ற இடம்.

இத்தலத்தில் பள்ளி கொண்ட கோலத்தில் காட்சி தரும் பெருமாள் "ஸ்ரீ ஆண்டளக்கும் ஐயன்" என அழைக்கப்படுகிறார். கருவறையில் பெருமான், ஸ்ரீதேவி மற்றும் பூதேவியுடன், தமது நாபிக் கமலத்தில் இருந்து பிரம்மா மேல் எழ, பள்ளி கொண்ட தோற்றத்தில் காட்சி அளிக்கிறார். மரக்காலைத் தலைக்கு வைத்து இடதுகையில் எழுத்தாணியும் ஏடும் கொண்டுள்ளதால் பெருமாளின் இத்தோற்றம் "உலகுக்குப் படியளந்த பெருமாள் ஓய்வாகப் பள்ளிகொண்ட கோலம்" என அழைக்கப்படுகிறது.

இக்கோவிலில் அரங்கனின் நாயகி, தாயார் பார்கவியாக எழுந்தருளியுள்ளார்.

இத்தலத்தில் மகாவிஷ்ணுவை நோக்கி காமதேனு தவம் இருந்த்ததுதான் ஆதனூர் என்ற பெயர் வரக் காரணம் எனக் கூறப்படுகிறது. 

ஆதனூர் -ஆ/தன்/ஊர் 

3 நிலை ராஜகோபுரத்தையுடைய இக்கோவிலில் காமதேனுவுக்கும் காமதேனுவின் மகள் நந்தினிக்கும் பெருமாளின் சந்நிதியில் சிற்பங்கள் உள்ளன.

பரமபதத்தில் மகாவிஷ்ணுக்கு முன்பாக இரு தூண்கள் இருக்கும். மனித உடலிலிருந்து விடுபடும் ஆன்மா இவ்விரு தூண்களையும் தழுவ மோட்சம் பெறும் என்பது ஐதீகம். இதே போன்ற இரு தூண்கள் இத்தலத்தில் கருவறைக்கு எதிரில் உள்ள அர்த்தமண்டபத்தில் பெருமாளின் பாதம் மற்றும் தலைக்கு எதிரில் உள்ளன.

இரட்டைப்படை எண்ணிக்கையில் வலம் வந்து இத்தூண்களைப் பற்றிக்கொண்டு பெருமாளின் பாதத்தையும் திருமுகத்தையும் தரிசனம் செய்தால் மோட்சம் கிடைக்கும் என்றும் திருமணமாகதவர்களுக்கு திருமணம் ஆகும் என்ற நம்பிக்கையும் வழக்கத்தில் உள்ளது.

இத்தலத்திற்கெனத் தனிப்பாசுரம் இல்லை. திருமங்கையாழ்வார் பெரிய திருமடலில் ”ஆதனூர் ஆண்டளக்கும் ஐயன்” என்று ஒரு வரியில் குறிப்பிடுகிறார்.
<poem>
முன்னவனை - மூழிக்களத்து விளக்கினை
அன்னவனை ஆதனூர் ஆண்டளக்கும் ஐயனை …</poem>

என ஆண்டளக்கும் ஐயனை திருமங்கையாழ்வார் குறிப்பிடுகிறார்.




</doc>
<doc id="161255" url="https://ta.wikipedia.org/wiki?curid=161255" title="இந்திய சுதந்திர லீக்">
இந்திய சுதந்திர லீக்

இந்திய விடுதலை கூட்டமைப்பு அல்லது இந்திய சுதந்திர லீக் ("Indian Independence League", சுருக்கமாக IIL) 1920களிலிருந்து 1940கள் வரை இயங்கிய ஓர் அரசியல் இயக்கமாகும். இந்தியாவிற்கு வெளியே வாழ்ந்திருந்த மக்களை ஒருங்கிணைத்து இந்தியாவிலிருந்து பிரித்தானிய ஆட்சியை நீக்குவதற்காக இந்த இயக்கம் 1928ஆம் ஆண்டில் உருவானது. இந்த அமைப்பில் தென்கிழக்காசியாவின் பல்வேறு பகுதிகளில் வசித்த இந்திய குடியேறிகள், நாடு கடத்தப்பட்ட இந்திய தேசியவாதிகள் பங்கேற்றனர். இரண்டாம் உலகப் போரின் போது மலாயாவை கைப்பற்றியிருந்த சப்பானியர்கள் அங்கிருந்த இந்தியர்களை இந்தக் கூட்டமைப்பில் சேர்ந்திட ஊக்குவித்தனர்.

முதன்மையாக இந்திய தேசியத்தை வளர்த்திடவும் இந்திய விடுதலை இயக்கத்திற்கு சப்பானியர்களின் ஆதரவைப் பெற்றிடவும் உருவாக்கப்பட்ட இந்தக் கூட்டமைப்பு மோகன் சிங்கின் தலைமையிலமைந்த முதல் இந்திய தேசியப் படையுடன் செயலாற்றி பின்னர் நடத்திச் செல்லவும் நேரிட்டது. சுபாஷ் சந்திர போஸ் தென்கிழக்காசியா வந்து இந்தியத் தேசியப் படையை மீள்வித்த பிறகு கூட்டமைப்பு அவரது தலைமையில் இயங்கியது. நாடு கடந்த இந்திய அரசு உருவானநிலையில் இந்தக் கூட்டமைப்புக் கலைக்கப்பட்டது.



</doc>
<doc id="161256" url="https://ta.wikipedia.org/wiki?curid=161256" title="சுவராஜ்">
சுவராஜ்

சுவராஜ் ("Swaraj") என்ற இந்தி மொழிச் சொல் பொதுவாக "தன்னாட்சி"யைக் குறித்த போதும் மகாத்மா காந்தி இதனை "உள்ளாட்சி" என்ற பொருளில் பயன்படுத்தினார். காந்தியின் கருத்தாக்கத்தின்படி புதிய இந்திய அரசு படிநிலையில் அமைந்த அரசாக இல்லாது தனிநபர் மற்றும் சமூகக் கட்டமைப்புகளின் தன்னாட்சி மூலம் ஆளப்படுவதை விரும்பினார். அரசியல் அதிகாரம் மையப்படுத்தப்படாது அதிகாரப் பரவல் இதன் முதன்மை குவியமாக இருந்தது. இந்தக் காந்தியின் கருத்தாக்கம் பிரித்தானிய அரசியல் மற்றும் சமூக அமைப்புகளுக்கு எதிராக இருந்தமையால் பிரித்தானியரால் நிறுவப்பட்ட அரசியல், பொருளியல், நிர்வாக, சட்ட, இராணுவ மற்றும் கல்வி அமைப்புகளை கைவிடக் கூறினார். 

காந்தியின் இக்கருத்தாக்கம் முழுமையாக இந்தியாவில் பின்பற்றப்படாவிடினும் இதற்காக அவர் நிறுவிய தன்னார்வலர் அமைப்புக்கள் இந்தக் கொள்கையை முன்னெடுத்துச் சென்றன. நிலச் சீர்திருத்தச் சட்டங்கள் வரும் முன்பே இக்கொள்கையின்படி அமைந்த வினோபா பாவேயின் நிலக்கொடை இயக்கம் தனிநபர்களால் தாமாகவே தமது கூடுதல் விளைநிலத்தை வறியவர்களுக்குப் பகிர்ந்தளிக்க முன்னோடியாக விளங்கியது. சுவராஜின் தாக்கத்தால் நிலச்சுவான்தார் முறையும் முடிவுக்கு வந்தது. 



</doc>
<doc id="161257" url="https://ta.wikipedia.org/wiki?curid=161257" title="குடும்பத் தலைவி">
குடும்பத் தலைவி

பொதுவாகத் தலைமை தாங்கும் ஆண்மகனைத் தலைவன் என்றும் பெண்மகளைத் தலைவி என்றும் கூறுகிறோம்.

கும்பத்தில் தலைவன் உயிருடன் இல்லாதபோது குடும்பத்துக்குத் தலைமைப் பொறுப்பினை ஏற்று நடத்தும் தலைவியாகிய பெண்மகளைக் குடும்பத் தலைவி என்பது வழக்கம். இது உலகெங்கும் பின்பற்றப்படும் வழக்கம். பண்டைய உலகில் வெளியிடங்களுக்குச் சென்று வரும் ஆண்மகன் பலரும் அறிந்த ஒருவனாக விளங்கினான். பெண்மகள் அவ்வாறு ஊரறிந்த ஒருத்தியாக இல்லை. எனவே குடும்பத் தலைவனுக்கே முதன்மை இடம் தரப்பட்டது. 

இந்தக் குடும்பத் தலைவியின் பெயர் பதிவில் இருக்கும்.

அகத்திணையில் தலைவியாக வரும் பெண்ணின் பெயர் இலக்கியங்களில் யாண்டும் கூறப்படுவதில்லை.


</doc>
<doc id="161258" url="https://ta.wikipedia.org/wiki?curid=161258" title="மகளிர் தலைவி">
மகளிர் தலைவி

தலைமை தாங்கும் ஆண்மகனைத் தலைவன் என்றும் பெண்மகளைத் தலைவி என்றும் கூறுகிறோம்.

சமூகத்திலும், விளையாட்டு பொன்ற அமைப்புகளிலும் மகளிர் அணி அமையும்போதும், கூட்டமாகச் செயல்படும்போதும் தலைமை தாங்குவதற்காகத் தலைவி ஒருத்தி அவ்வப்போது உருவாக்கப்படுகிறாள். இது புறத்தார்க்குத் தோற்றமளிக்கும் செயல்பாடு ஆகையால் இந்தத் தலைவியின் இயற்பெயர் பதிவில் இடம் பெறும்.

அகத்திணை மாந்தர்களில் ஒருவரான தலைவியின் இயற்பெயர் பதிவில் இடம்பெறுவதில்லை.


</doc>
<doc id="161279" url="https://ta.wikipedia.org/wiki?curid=161279" title="பெரியகுளம் கல்வி மாவட்டம்">
பெரியகுளம் கல்வி மாவட்டம்

பெரியகுளம் கல்வி மாவட்டம் என்பது தேனி முதன்மைக் கல்வி மாவட்டத்தில் உள்ள இரு கல்வி மாவட்டங்களில் ஒன்றாகும். தேனி மாவட்டத்தின் பெரியகுளம் வருவாய்க் கோட்டத்தின் கீழுள்ள பெரியகுளம், ஆண்டிபட்டி மற்றும் தேனி வட்டங்களிலுள்ள அனைத்து உயர்நிலை மற்றும் மேல்நிலைப் பள்ளிகளும் இக்கல்வி மாவட்டத்தின் எல்லைகளுக்குட்பட்டதாக இருக்கின்றன. இக்கல்வி மாவட்டத்திற்கு மாவட்டக் கல்வி அதிகாரி தலைமை அதிகாரியாக இருக்கிறார்.


</doc>
<doc id="161280" url="https://ta.wikipedia.org/wiki?curid=161280" title="உத்தமபாளையம் கல்வி மாவட்டம்">
உத்தமபாளையம் கல்வி மாவட்டம்

உத்தமபாளையம் கல்வி மாவட்டம் என்பது தேனி முதன்மைக் கல்வி மாவட்டத்தில் உள்ள இரு கல்வி மாவட்டங்களில் ஒன்றாகும். தேனி மாவட்டத்தின் உத்தமபாளையம் வருவாய்க் கோட்டத்தின் கீழுள்ள உத்தமபாளையம் மற்றும் போடிநாயக்கனூர் வட்டங்களிலுள்ள அனைத்து உயர்நிலை மற்றும் மேல்நிலைப் பள்ளிகளும் இக்கல்வி மாவட்டத்தின் எல்லைகளுக்குட்பட்டதாக இருக்கின்றன. இக்கல்வி மாவட்டத்திற்கு மாவட்டக் கல்வி அதிகாரி தலைமை அதிகாரியாக இருக்கிறார்.


</doc>
<doc id="161281" url="https://ta.wikipedia.org/wiki?curid=161281" title="தேனி முதன்மைக் கல்வி மாவட்டம்">
தேனி முதன்மைக் கல்வி மாவட்டம்

தேனி முதன்மைக் கல்வி மாவட்டம் என்பது வருவாய்த்துறையின் கீழான தேனி மாவட்டத்திலுள்ள பள்ளிக் கல்விக்கான மாவட்டமாகும். இந்த முதன்மைக் கல்வி மாவட்டத்தில் பெரியகுளம் கல்வி மாவட்டம் மற்றும் உத்தமபாளையம் கல்வி மாவட்டம் என இரு கல்வி மாவட்டங்கள் செயல்பட்டுக் கொண்டிருக்கின்றன. தேனி முதன்மைக் கல்வி மாவட்டத்திற்கு, மாவட்ட முதன்மைக் கல்வி அதிகாரி தலைமை அதிகாரியாகச் செயல்படுகிறார்.


</doc>
<doc id="161284" url="https://ta.wikipedia.org/wiki?curid=161284" title="மாவட்டக் கல்வி அதிகாரி">
மாவட்டக் கல்வி அதிகாரி

மாவட்டக் கல்வி அதிகாரி என்பவர் தமிழ்நாட்டில் ஒவ்வொரு மாவட்டத்திலும், வருவாய்க் கோட்ட அளவில் பிரிக்கப்பட்டுள்ள கல்வி மாவட்டத்தின் தலைமை அதிகாரியாவார். இவர் அரசு மற்றும் அரசு உதவி பெறும் உயர்நிலை மற்றும் மேல்நிலைப் பள்ளிகளின் தலைமை ஆசிரியர்கள் மற்றும் ஆசிரியர்கள் துணையுடன் பள்ளிக் கல்வி மேம்பாட்டிற்கான பணிகளை மேற்கொளகிறார். 


</doc>
<doc id="161285" url="https://ta.wikipedia.org/wiki?curid=161285" title="மாவட்டத் தொடக்கக் கல்வி அதிகாரி">
மாவட்டத் தொடக்கக் கல்வி அதிகாரி

மாவட்டத் தொடக்கக் கல்வி அதிகாரி என்பவர் தமிழ்நாட்டில் ஒவ்வொரு மாவட்டத்திலும் உள்ள தொடக்கப்பள்ளிகள் மற்றும் நடுநிலைப்பள்ளிகளுக்கான தலைமை அதிகாரியாவார். இவர் உதவித் தொடக்கக் கல்வி அதிகாரிகள் துணையுடன் அரசு மற்றும் அரசு உதவி பெறும் தொடக்கப் பள்ளிகள் மற்றும் நடுநிலைப் பள்ளிகளின் நிருவாகங்களைக் கண்காணிப்பு செய்து பள்ளிக் கல்வி மேம்பாட்டிற்கான பணிகளை மேற்கொளகிறார். இந்த மாவட்டத் தொடக்கக் கல்வி அதிகாரி பணியிடம் மாவட்டக் கல்வி அதிகாரி நிலையிலானது. 


</doc>
<doc id="161286" url="https://ta.wikipedia.org/wiki?curid=161286" title="உதவித் தொடக்கக் கல்வி அலுவலர்">
உதவித் தொடக்கக் கல்வி அலுவலர்

உதவித் தொடக்கக் கல்வி அதிகாரி என்பவர் தமிழ்நாட்டில் ஒவ்வொரு மாவட்டத்திலும் உள்ள உள்ளாட்சி அமைப்புகளில் இருக்கும் ஊராட்சி ஒன்றியங்கள் அளவிலான எல்லைகளிலுள்ள தொடக்கப்பள்ளிகள் மற்றும் நடுநிலைப்பள்ளிகளுக்கான தலைமை அதிகாரியாவார். (இது மாநகரப்பகுதிகளில் மாறுபடலாம்) இவர் மாவட்டத் தொடக்கக் கல்வி அதிகாரியின் கீழ் பள்ளிக் கல்வி மேம்பாட்டிற்கான பணிகளை மேற்கொளகிறார். 


</doc>
<doc id="161292" url="https://ta.wikipedia.org/wiki?curid=161292" title="இந்து தேசியம்">
இந்து தேசியம்

இந்து தேசியம் (Hindu nationalism) எனப்படுவது இந்தியாவின் வரலாற்றுவழியான ஆன்மீக, பண்பாட்டுக் கூறுகளை அடிப்படையாகக் கொண்டு வெளியிடப்படும் சமூக, அரசியல் சிந்தனைகளின் தொகுப்பாகும். "இந்து தேசியம்" என்பதை "இந்து நாட்டுவாதம்" என்பது மிக எளிய நேரடியான மொழிபெயர்ப்பென்று சிலர் கருதுகின்றனர்; இவர்கள் "இந்து அரசியல்" என்று குறிப்பிடுவதை விரும்புகின்றனர்.

இந்திய வரலாற்றில் உள்நாட்டு கருத்துக்கள் இந்திய அரசியலுக்கு ஓர் தனி அடையாளத்தைக் கொடுத்ததுடன் குடிமைப்படுத்திய ஆட்சிக்கு எதிராக விளங்கியது. இத்தகைய தேசியவாதம் பிரித்தானிய ஆட்சியை ஆயுதங்கள் கொண்டும், அரசியல் வலியுறுத்தல் மூலமும் அகிம்சை வழிகளிலும் எதிர்த்துப் போராட உந்துதலாக இருந்தது. மேலும் இந்து தேசியம் சீர்திருத்த இயக்கங்கள் மற்றும் பொருளியல் கருத்துக்களில் தாக்கம் ஏற்படுத்தியது.




</doc>
<doc id="161300" url="https://ta.wikipedia.org/wiki?curid=161300" title="பஞ்சிகாவத்தை">
பஞ்சிகாவத்தை

பஞ்சிகாவத்தை ("Panchikawatte") இலங்கையின் கொழும்பில் உள்ளதோர் நகர்ப்பகுதி ஆகும். கொழும்பு 10 என்றழைக்கப்படும் வலயத்தினுள் அமைந்துள்ளது. அஞ்சல் குறியீடு 01000 ஆகும். வண்டி உதிரிப்பாகங்கள் விற்கும் கடைகள், வாகனங்களை பழுதுபார்க்கும் நிலையங்கள் இங்கு அதிகளவில் காணப்படுகின்றன. டவர் மண்டபம் எனப்படும் கலைநிகழ்ச்சிகள் இடம் பெறும் மண்டபமும் ஆர். பிரேமதாச அரங்கம் எனப்படும் பன்னாட்டு துடுப்பாட்ட அரங்கமும் இங்கு காணப்படுகின்றன. இங்கு சிங்கள மக்களும், தமிழ் பேசும் மக்களும் அண்ணளவில் சமனாக காணப்படுகின்றனர். 


</doc>
<doc id="161309" url="https://ta.wikipedia.org/wiki?curid=161309" title="தொல்காப்பியம் கற்பியல் செய்திகள்">
தொல்காப்பியம் கற்பியல் செய்திகள்

கற்பு என்பது திருமணத்துக்குப் பின்னர் ஆணும் பெண்ணும் உறவு பூண்டு வாழும் வாழ்க்கை. திருமணத்துக்கு முன்னர் வாழும் வாழ்க்கையைக் களவு என்றும், திருமணத்துக்குப் பின்னர் வாழும் வாழ்க்கையைக் கற்பு என்றும் கொள்வது தமிழ்நெறி. களவையும் கற்பையும் கைகோள் என்பர். இத் தொடரில் கை என்பது கைப்பற்றி வாழும் ஒழுக்கத்தைக் குறிக்கும். இந்த ஒழுக்கம் பற்றிய செய்திகளைத் தொல்காப்பியம் பொருள் அதிகாரத்தில் கற்பியல் என்னும் தலைப்பில் விளக்குகிறது.
பெண்ணைக் கொடுப்பதற்கு உரிமை உடைய மரபினர் சடங்குகளுடன் தலைவனுக்குத் தருவது கற்பு எனப்படும். தலைவனுடன் தலைவி செல்லும்போது கொடுப்பவர் இல்லாச் சடங்குடனும் கற்பு நிகழும். நான்கு வகையான குலத்தொழில் நிலைகளில் அந்தணர், அரசர், வணிகர், வேளாளர் சடங்குடன் பெண்ணைக் கொடுப்பவர் மேல் மூவரே. இந்தச் சடங்கு முறையை வேளாளரும் பின்பற்றுவது உண்டு. சடங்கைப் பெற்றோர்களும், மற்றவர்களும் கூடிச் செய்வது வழக்கம். இதில் பொய்யும் குறைபாடுகளும் தோன்றிய பின்னர் ஐயர் சடங்குகளைச் செய்துவைத்தனர். 

தலைவன், தலைவி, தோழி, காமக்கிழத்தியர், செவிலி, அறிவர், கூத்தர், இளையர், பார்ப்பார், ஆகியோரின் பங்கும் உரையாடல்களும் இப்பகுதியில் தொகுத்தும் தனித்துச் சுட்டியும் காட்டப்படுகின்றன.




தனி எண்களாக உள்ளவை தொல்காப்பியம் கற்பியல் நூற்பா எண்ணைக் குறிக்கும்.


</doc>
<doc id="161331" url="https://ta.wikipedia.org/wiki?curid=161331" title="நானிலம்">
நானிலம்

தமிழர் நிலத்தை நான்கு வகையாகப் பாகுபடுத்திப் பார்த்தனர். முல்லை, குறிஞ்சி, மருதம், நெய்தல் என்பன அவை. முல்லையும் குறிஞ்சியும் முறைமையில் திரிந்து பாலை என்பதோர் படிமம் கொள்வதை உணர்ந்து பாலை என்னும் நிலத்தையும் கற்பித்துக்கொண்டனர். தமிழ்நாட்டில் பாலைவனம் இல்லை. நிலத்திணையை நாம் இவ்வாறு புரிந்துகொள்ளவேண்டும். 
ஐந்திணையை அன்பொடு புணர்ந்த ஐந்திணை எனத் தொல்காப்பியம் குறிப்பிடுகிறது. தொல்காப்பியம் களவியல் 1 இது அகத்திணை வாழ்க்கையின் ஒழுக்கத்தை அடிப்படையாக்கஃ கொண்டது.


</doc>
<doc id="161335" url="https://ta.wikipedia.org/wiki?curid=161335" title="வகையீடு (கணிதம்)">
வகையீடு (கணிதம்)

நுண்கணிதத்தில் வகையீடு ("differential") என்பது சாரா மாறி "x" இல் ஏற்படும் மாற்றத்தைப் பொறுத்து சார்பு "y" = "ƒ"("x") இன் மதிப்பு அடையும் மாற்றத்தின் முதன்மைப் பகுதியைக் குறிக்கும். 

வகையீடு "dy" இன் வரையறை:

இங்கு formula_2 என்பது சார்பு "ƒ" இன் "x" ஐப் பொறுத்த வகைக்கெழு, "dx" ஒரு கூடுதல் மெய்யெண் மாறி (அதாவது "x" மற்றும் "dx" ஆகிய இரு மாறிகளில் அமைந்த சார்பு "dy"). 

"ƒ" இன் "x" ஐப் பொறுத்த வகைக்கெழுவை லைப்னிட்சின் குறியீட்டில் எழுத, வகையீடு:

சார்பு "y" = "ƒ"("x") இல் சாரா மாறி "x" இல் ஏற்படும் நுண்ணளவு மாற்றம் "dx" ஐப் பொறுத்து "y" இல் ஏற்படும் நுண்ணளவு மாற்றம் "dy" ஆக, வகையீடு லைப்னிட்சால் முதன்முதலாக அறிமுகப்படுத்தப்பட்டது. அதன் மூலம் "x" ஐப் பொறுத்த "y" இன் கணநேர மாறுவீதம், அதாவது வகைக்கெழு பின்வருமாறு தரப்பட்டது:

இதில் "dy" மற்றும் "dx" இரண்டும் அளவில் நுண்ணியளவானவையாக இருந்தாலும் "dy"/"dx" இன் மதிப்பு நுண்ணளவினதாக இல்லாமல் ஒரு மெய்யெண்ணாக இருக்கும்.

லைப்னிட்சின் இந்த நுண்ணளவுகளின் பயன்பாடு பரவலாக விமர்சனத்துக்கு உள்ளானது. லைப்னிட்சின் நுண்ணளவுகள் இல்லாமல் வகையீட்டை வரையறுத்தவர் பிரெஞ்சுக் கணிதவியலாளர் "அகஸ்டின் லூயிஸ் கோஷி". வேறுபாட்டு ஈவுகளின் எல்லையாக வகைக்கெழு வரையறுக்கப்பட்டு, அதிலிருந்து வகையீடு வரையறுக்கப்பட்டது.

இவ்வரையறையில் "dy" மற்றும் "dx" முடிவுறு மெய்யெண் மதிப்புகளை எடுக்கும் இரண்டு புது மாறிகள் லைப்னிட்சால் கூறப்பட்டது போல இவை இரண்டும் நுண்ணளவானவை அல்ல. எல்லைகள் குறித்த தற்காலத்திய கருத்துரு கார்ல் வியர்ஸ்ட்ராசினுடையதாக (Karl Weierstrass) இருப்பினும் வகையீடு குறித்த கோஷியின் கருத்து தற்கால பகுவியல் முறைமைகளில் தரமானதாகக் கருதப்படுகிறது.

வகை நுண்கணிதத்தின் நவீன முறைகளில் வகையீடு பின்வருமாறு வரையறுக்கப்படுகிறது: 

"x" எனும் ஒருமாறியில் அமைந்த சார்பு "ƒ"("x") இன் வகையீடு "df" , "x" , "Δx" ஆகிய இரு சாரா மெய்யெண் மாறிகளில் அமைந்த ஒரு சார்பு.

"df"("x") அல்லது "df" என மாறிகளை விட்டுவிட்டும் எழுதலாம். "y" = "ƒ"("x") எனில் வகையீட்டை "dy" எனவும் எழுதலாம். 

"dx"("x", Δ"x") = Δ"x" என்பதால் "dx" = Δ"x" ஆகும். எனவே,

 "x" மாறியைப் பொறுத்த "y" இன் பகுதி வகையீடு,  "x" இல் ஏற்படும் மாறுதல்  "dx" ஆல் "y" இல் ஏற்படும் மாறுதலின் முதன்மைப் பகுதியாகும். 

 "x" ஐப் பொறுத்த "y" இன் பகுதி வகையீடு: 

அனைத்து சாரா மாறிகளைப் பொறுத்த பகுதி வகையீடுகளின் கூடுதல் முழு வகையீடு ஆகும்:

ஒருமாறியில் அமைந்த சார்பு "y" = "ƒ"("x") இன் உயர்வரிசை வகையீடுகள்:

பொதுவாக,

வகைக்கெழு, பகுதி வகைக்கெழு, முழு வகைக்கெழு ஆகியவற்றின் பண்புகளிலிருந்து வகையீட்டின் ஒத்த பண்புகளை நேரிடையாகப் பெறலாம். அப்பண்புகள்:


"a" , "b" இரு மாறிலிகள்; "ƒ" , "g" இரு வகையிடத்தக்க சார்புகள் எனில்,


"ƒ" , "g" இரு வகையிடத்தக்க சார்புகள் எனில்,








</doc>
<doc id="161337" url="https://ta.wikipedia.org/wiki?curid=161337" title="செங்குந்தர் பிள்ளைத்தமிழ்">
செங்குந்தர் பிள்ளைத்தமிழ்

செங்குந்தர் பிள்ளைத்தமிழ், சிறீ ஞானப்பிரகாச முனிவரால் எழுதப்பட்ட நூலாகும். இது செங்குந்தர் இனத்தைச் சேர்ந்தவர்களைப் பற்றி எழுதப்பட்ட பிள்ளைத்தமிழ் வகை பிரபந்த நூலாகும். செங்குந்தர்களுடைய வீரம், நியாயம், தியாகம் முதலிய சிறப்புகளை இந்நூல் கூறுகிறது.

ஆண்பாற் பிள்ளைக்கவியாகப் பத்து பருவங்களை உடையது. வீரவாகு தேவர் உட்பட ஒன்பதின்மர், சுப்பிரமணியக் கடவுள் மரபில் வந்தவர்கள் என்னும் செய்தியைத் தெரிவிக்கின்றது. இதனை, 

என்னும் அடியால் அறியலாம். அன்றியும், 

எனக் கூறப்படுதலால், செங்குந்த நாடு என்று ஒரு நாடு இருந்ததென்பதும், செங்குந்தர் அந்நாட்டை ஆண்டனர் என்பதும் தெரிய வருகிறது.



</doc>
<doc id="161342" url="https://ta.wikipedia.org/wiki?curid=161342" title="வரைவின் மகளிர்">
வரைவின் மகளிர்

பொதுமகளிரைத் திருவள்ளுவர் ‘வரைவின் மகளிர்’ எனக் குறிப்பிடுகிறார். வரைவு என்னும் சொல் ஒருவன் ஒருத்தி என்று வரையறை செய்துகொள்ளும் (வரைந்துகொள்ளும்) திருமணத்தை உணர்த்தும். திருமணம் செய்துகொள்ளாமல் கட்டுப்பாடின்றிக் காசுக்காகத் தன் உடலின்பத்தை விற்கும் மகளிர் வரைவின் மகளிர். 

இருமனப் பெண்டிர், பண்பில் மகளிர், பிறர் நெஞ்சில் பேணிப் புணர்பவர், புன்னலம் பாரிப்பார், பொதுப்பெண்டிர், பொதுநலத்தார், பொருள் விழையும் ஆய்தொணியார், பொருட் கொருளாளர், மாய மகளிர், வரைவிலா மாணிழையார் என்றெல்லாம் திருக்குறள் குறிப்பிடும் தொடர்கள் இவர்களது பண்பைப் புலப்படுத்துகின்றன.

இவர்களைப் பரத்தையர் என்றும் கூறுவர். பரம் என்னும் பரம்பொருள் எல்லாருக்கும் உரியது. பரத்தன், பரதர், பரத்தை என்னும் சொற்கள் வரையறுத்துக்கொண்ட ஒழுக்கம் இல்லாதவராய் பரந்துபட்ட ஒழுக்கம் பூண்டு வாழ்பவரை உணர்த்துவன. 

இவர்களைப் பொதுமகன் பொதுமகள் என்னும் சொற்களாலும் குறிப்பிடுவர்
பொதுமகளிர் என்னும் சொல்லோடு தொடர்புடைய சில சொற்களின் விளக்கம்



</doc>
<doc id="161351" url="https://ta.wikipedia.org/wiki?curid=161351" title="பெரண்டி கோயில்">
பெரண்டி கோயில்

பெரண்டி கோயில் "(Berendi Kovil or Berendi Temple)" என்பது இலங்கை, மேல் மாகாணத்தில், அவிசாவளை நகரிலிருந்து கிட்டத்தட்ட 3 கி.மீ. தொலைவில் தலுதுவ எனும் கிராமத்தில் இடிபாடுகளுடன் காணப்படும் 500 ஆண்டுகள் பழமையான ஒரு இந்து கோயிலாகும் இந்தக் கோயில் சீதாவக்கை அரசு நிலவிய காலத்தில், சீதாவக்கை ஆற்றின் அருகாமையில் முதலாம் இராஜசிங்கன் மன்னனால் கட்டுவிக்கப்பட்டது என "அசிரிமத் சீதாவக்க" எனும் சிங்கள நூல் கூறுகிறது. அத்துடன் இக்கோயில் இலங்கையின் தொல்லியல் ஆய்வுகளுக்கு உட்பட்ட ஒரு தொல்லியல் களமுமாக விளங்குகிறது. இலங்கையின் வரலாற்றாசிரியரும் தொல்பொருள் ஆய்வாளருமான கா. இந்திரபாலா அவர்கள் இலங்கையில் பௌத்தம் வேரூண்டியப் போதும் சிங்களவரிடம் சைவ சமயச் செல்வாக்கும் காணப்பட்டன என்றும், பதினாராம் நூற்றாண்டில் அது உச்சநிலையில் அரச அரண்மனை வரை செல்வாக்குடன் காணப்பட்டது என்றும், அதன் பின்னனியிலேயே சீதாவக்கை அரசின் மன்னனான முதலாம் இராஜசிங்கன் தனது பாரம்பரிய சமயமான பௌத்தத்தை விட்டு சைவ சமயத்தை தழுவியதுடன், ஒரு அழகிய கோயிலை கட்ட ஆடம்பித்தான் என்றும், அது கட்டுமாணப் பணி நிறைவுறாத நிலையில், பெரண்டி கோயில் எனும் பெயரில் காணப்படுகிறது என்றும் தனது ஆதி இலங்கையில் இந்துமதம் எனும் நூலில் குறிப்பிட்டுள்ளார். அத்துடன் இக்கோயில் விஜயநகரக் கட்டிடக்கலையின் பாணியைச் சேர்ந்தது என்பதையும் குறிப்பிட்டுள்ளார்.

சீதாவக்கை அரசு எனும் அரசை மாயாதுன்னை எனும் மன்னனின் ஆட்சி நிலவிய காலத்தில், மன்னனின் மகனான முதலாம் இராஜசிங்கன் தனது தந்தையைக் கொன்று அரியணையேறினான். அதன் பாவத்தில் இருந்து விடுபடும் நோக்கில் சைவ சமயத்தை தழுவியதுடன், அரிட்டகி பெருமாள் எனும் குருக்களின் ஆலோசனைக்கிணங்க சைவக் கடவுளாகிய சிவனின் ஒரு வடிவமான வைரவர் கோயில் ஒன்றை இருந்து கி.பி. 1582இல் கட்டுவித்தான். பின்னர் சீதாவக்கை அரசு போத்துகீசரின் ஆளுகைக்கு உட்பட்ட வேளையில் இக்கோயில் பலமுறை தாக்குதலுக்கு உள்ளாகியது என்பது தொல்பொருள் ஆய்வாளர் எச். சி. பி. பெல் என்பவரின் கருத்தாகும்.

வைரவரை சிங்களவர் "பைரவயா" அல்லது "பைரவ தெய்யா" என அழைக்கும் வழக்கு உள்ளது. என்றாலும் "பெரண்டி" என்பதற்கான சிங்கள விளக்கமோ, பெயர் காரணமோ சரியாக அறியப்படவில்லை. இருப்பினும் "பைரவயா" எனும் பெயரே காலப்போக்கில் மருவி "பெரண்டி" என திரிபடைந்திருக்கலாம் எனும் ஒரு கூற்று உள்ளது. தமிழில் கோயில் எனும் சொல் பேச்சு வழக்கில் கோவில் என்றும் அழைக்கப்படுவது வழமை; அவ்வழமைக்கு அமைவாகவே "பெர்ண்டி கோவில்" என்பதில் வரும் "கோவில்" எனும் பெயர் சிங்களவரிடமும் நிலைத்துள்ளது.

கொழும்பில் இருந்து அட்டன், நுவரெலியா செல்லும் வழியில் கிட்டத்தட்ட 60 கி.மீ. தொலைவில், அவிசாவளை நகரில் இருந்து பிரிந்து தலுதுவ எனும் ஊருக்குச் செல்லும் பாதையில் 3 கி.மீ. தொலைவில் இக்கோயில் இடிபாடுகளுடன் காணப்படுகிறது.


</doc>
<doc id="161358" url="https://ta.wikipedia.org/wiki?curid=161358" title="கலித்துறையந்தாதி">
கலித்துறையந்தாதி

கலித்துறையந்தாதி, நாகைமுத்துக்குமார தேசிகர் என்பவரால் எழுதப்பட்ட நூலாகும். இந்நூல் செங்குந்த மரபினரின் சிறப்புக்களும் வீர தீரங்களும் சொல்லப்படுகின்றன. ஈட்டியெழுபது முதலிய நூல்களை இம்மரபினர் பெற்ற வரலாறுகள் இந்நூலில் கூறப்பட்டுள்ளன.




</doc>
<doc id="161361" url="https://ta.wikipedia.org/wiki?curid=161361" title="தசாங்கம்">
தசாங்கம்

தசாங்கம், செங்குந்தர் மரபினர்ககுரிய தசாங்கங்களைக் கூறும் நூலாகும். இந்நூல் "சத்திய சந்தர்" என்பவரால் இயற்றப்பட்டது.

இதில் மலை, ஆறு, நாடு, நகர், மாலை, குதிரை, யானை, முரசு, கொடி, செங்கோல் ஆகிய பத்துங் கூறப்படும். இவற்றில் செங்கோல் ஒழிய மற்றைய ஒன்பதும் இரண்டாகக் கூறப்படும் சிறப்பு கவனித்தக்கது. ஒன்று விண்ணரசுக்கும் மற்றொன்று மண்ணரசுக்குமாக அமைக்கப் பெற்றுள்ளன. இதனைச் 

என்னும் அடி நன்கு விளக்கும். ஒவ்வொரு பாட்டுக்கும் ஒவ்வொரு பறவையை முன்னிலைப்படுத்திக் கூறப்படுஞ் சிறப்பு பெற்றுள்ளது.



</doc>
<doc id="161362" url="https://ta.wikipedia.org/wiki?curid=161362" title="ஊசல் (நூல்)">
ஊசல் (நூல்)

ஊசல், என்னும் நூல் மயிலை நாதர் என்பவரால் பாடப்பட்டது. இதில் செங்குந்த குலத்தரைப் பெரும்பாலும் மன்னவராகக் கொண்டு பாடப்பட்ட செய்தி விளங்குகிறது.

செங்குந்தர் உமாதேவியார் புத்திரர் என்றும், சோழமண்டல முதலிகள் என்று இந்நூல் கூறுகிறது.



</doc>
<doc id="161363" url="https://ta.wikipedia.org/wiki?curid=161363" title="செங்குந்தர் குலமாட்சி">
செங்குந்தர் குலமாட்சி

செங்குந்தர் பிரபந்தத் திரட்டில் உள்ள செங்குந்தர் குலமாட்சி என்னும் பகுதி, தி. க. ச. சபாபதி முதலியார் என்பவரால் தொகுக்கப்பட்டதாகும், இவர் செங்குந்தர் பிரபந்தத் திரட்டு நூல் எழுதக் காரணமாக இருந்தவர். 

பலர், பல காலங்களில் இயற்றிய நூல்களில் செங்குந்தர் பற்றி வரும் குறிப்புகளைக் கொண்ட பாடல்களைச் சபாபதி முதலியார், செங்குந்தர் குலமாட்சி என்னும் தலைப்பில் தொகுத்து வழங்கியுள்ளார்.
என்ற நெறியில் இத்தொகுப்பு அமைந்துள்ளது.



</doc>
<doc id="161368" url="https://ta.wikipedia.org/wiki?curid=161368" title="காங்கேயர்">
காங்கேயர்

காங்கேயர், 14-ம் நூற்றாண்டில் வாழந்த சைவ சமயத்தைச் சேர்ந்த புலவராவார். இவர் தொண்டை மண்டலச் செங்குந்தர் மரபினில் பிறந்தவர். இவர் எழுதிய 'உரிச்சொல் நிகண்டு', மிகவும் பிரபலமான அகராதி(lexicon) ஆகும். இது ஆண்டிப்புலவர் எழுதிய 'ஆசிரிய நிகண்டுவில்' குறிப்பிடப்பட்டுள்ளது. இது 1840-ம் ஆண்டு 220 பாடல்களுடன் மட்டும் பாண்டிச்சேரியில் பதிப்பிக்கப்பட்டது, பின்னர் 1858-ம் ஆண்டு யாழ்ப்பாணத்தில் வெளியிடப்பட்ட பதிப்பில் 330 பாடல்கள் உள்ளது. வெண்பா அளவீடுகளைக் கொண்டு எளிதில் புரிந்துகொள்ளமாறு எழுதப்பட்டுள்ள இந்நூல் பள்ளிகளில் பயன்படுத்தப்படுகிறது.



</doc>
<doc id="161369" url="https://ta.wikipedia.org/wiki?curid=161369" title="தேனி. பொன். கணேஷ்">
தேனி. பொன். கணேஷ்

தேனி. பொன். கணேஷ் என்பவர் ஒரு எழுத்தாளர். தேனியில் உணவகம் ஒன்றைச் சொந்தமாக நடத்தி வரும் இவர் தமிழில் வெளியாகும் பல அச்சிதழ்களில் துணுக்குகள் (குறுந்தகவல்கள்), கட்டுரைகள் போன்றவற்றை எழுதியிருக்கிறார். ஆன்மிகம் குறித்த செய்திகளை எழுதுவதில் அதிக ஆர்வமுடையவர்.


இவரது சின்னச் சின்ன ஆன்மிகக் கதைகள் எனும் நூல் கேரளாவின் மாத்ருபூமி நிறுவனத்தால் மலையாள மொழியில் மொழி மாற்றம் செய்து வெளியிடப்பட்டுள்ளது.


</doc>
<doc id="161375" url="https://ta.wikipedia.org/wiki?curid=161375" title="இன்பகவி">
இன்பகவி

இன்பகவி (சேவியர் ஹென்ரிக் லீம்) என்பவர் ஒரு தமிழ்ப் புலவரும் நாடகவியலாளரும் ஆவார்.

இன்பகவி, சேவியர் ஹென்ரிக் லீம் திருநெல்வேலி மாவட்டத்தைச் சேர்ந்த மணப்பாறையில் பிறந்தார். இவருடைய பெற்றோர்கள் பரதவர் குலத்தைச் சேர்ந்தவர்கள். மிகவும் இளைய வயதிலேயே இன்பகவி, தூத்துக்குடியில் பரதர் இனத்தின் தலைவராக விளங்கிய டான் கேப்ரியல் வாஸ் கோமஸ்ஸின் ஆதரவு பெற்று, எட்டயபுர அரசரை அணுகினார். ஆரம்பத்தில், அரசர் இவரை விரும்பாததைப் போலத் தெரிந்தாலும், அரசரைத் தன்னுடைய எழுத்துகளால் கவர்ந்தார், அரசரும் பரிசுகளை அள்ளி வழங்கினார்.

சிறிது காலத்திற்குப் பிறகு, தஞ்சாவூரில் உள்ள இரண்டாம் சரபோஜியின் அரண்மனைக்கு அனுப்பப்பட்டார். தஞ்சாவூரில், இவர் அமைச்சர் தாதூஜியை கவர்ந்தார். இவர் தூத்துக்குடியில் குறைந்தகாலமே தங்குவதற்கு இவருடைய உடல்நலக் குறைவும் ஒரு காரணமாக விளங்கியது.

தன்னுடைய பிந்தைய நாட்களில், இன்பகவி யாழ்ப்பாணம் மற்றும் கொழும்புவிற்கும் சுற்றுலா சென்றார். இவருடைய குடிப்பழக்கத்தால், உடல்நலக்குறைவும் அவருடைய புகழும் குறையத் தொடங்கியது. இவர் யாழ்ப்பாணத்திலிருந்து செல்லும் முன்பு, பிலிப் ரோட்ரிகோ முத்துக்கிருஷ்ணாவைக் குறித்து "குறவஞ்சி" என்னும் நாடகத்தினை உருவாக்கினார். . 

இன்பகவி 1835-ம் ஆண்டு காலமானார்.

இன்பகவி பல்வேறு நாடகங்களையும், கவிதைகளையும் எழுதியுள்ளார். இவர் கிறித்தவம் மட்டுமின்றி சைவம் மற்றும் வைணவத் துதிப்பாடல்களையும் பாடியுள்ளார்.


</doc>
<doc id="161379" url="https://ta.wikipedia.org/wiki?curid=161379" title="ஆதலினால் காதல் செய்வீர்">
ஆதலினால் காதல் செய்வீர்

ஆதலினால் காதல் செய்வீர், தொடர்கதை சுஜாதாவால் எழுதப்பட்டு குமுதம் இதழில் தொடர்கதையாக வந்தது.

ஜோமோ (ஜோலார்ப்பேட்டை மோகன்), அரிஸ் (பூர்ணசந்திர ராவ் உண்மையான பெயர் - அரிஸ்ட்டாட்டில் என்பதின் சுருக்கம் அரிஸ்), கிட்டா (கிருஷ்ணமூர்த்தி) என்கிற மூன்று பிரம்மச்சாரிகள், திருமணமான மாமாவுடன் (பார்ஸாரதி) ஒரே அறையில் தங்கியிருக்கிறார்கள். பார்ஸாரதியின் மனைவி, தமிழ் விரும்பி; வேறு நகரத்தில் வசித்து வருகிறார். கதையின் நாயகன் ஜோமோ, அபிலாஷா என்கிற பெண்ணைச் சந்தித்து காதலாகிறான். கிட்டா காதலித்துக் கல்யாணம் செய்துகொள்ள இருப்பது, கஸ்தூரி என்கிற கர்நாடக காவல்துறையில் வேலை செய்பவரை. அரிசைக் காதலிப்பவள், வீட்டுக்காரியின் மகள் லின்னி. இந்தக் காதல்களில் நேரும் பிணக்குகள், அல்லல்கள், குறுக்கீடுகள், போராட்டங்கள் உள்ளிட்டவைகளை நகைச்சுவையுடன் எழுதியுள்ளார், சுஜாதா.


</doc>
<doc id="161380" url="https://ta.wikipedia.org/wiki?curid=161380" title="அம்பிகா சீனிவாசன்">
அம்பிகா சீனிவாசன்

அம்பிகா சீனிவாசன் ("Ambiga Sreenevasan" பிறப்பு: நவம்பர் 13, 1956) மலேசியாவில் சமய, சட்ட, பெண் உரிமைகளுக்காகப் போராடி வரும் சமூக நீதியாளர். மலேசியப் பொதுத் தேர்தல்களில் நியாயமான, நேர்மையான ஒழுங்கு முறைகள் கடைபிடிக்கப்பட வேண்டும் என்று போராடி வரும் பெர்சே பேரணி அமைப்பின் தலைவர். மலேசிய வழக்கறிஞர்கள் கழகத்தின் தலைவர்.

அம்பிகா சீனிவாசன், மலேசியப் பெண்களிடம் சட்டம் தொடர்பான விழிப்புணர்வுகளை ஏற்படுத்தி வருகின்றார். சமயச் சகிப்புத் தன்மையைப் பொதுமக்களின் மனங்களில் விதைப்பதிலும் ஆர்வம் காட்டி வருகின்றார். அவரின் பங்களிப்புகளையும் சேவைகளையும் அங்கீகரிக்கும் வகையில் உலகின் சில நாடுகள் அவருக்கு விருதுகளையும், சாதனைச் சின்னங்களையும் வழங்கிக் கௌரவித்து உள்ளன. 2009 ஆம் ஆண்டு அமெரிக்காவின் சிறந்த துணிகரமிக்க பெண்மணிக்கான விருதைப் பெற்றவர். 2011 ஆம் ஆண்டு பிரான்சு நாட்டின் விருதைப் பெற்றவர்.

அம்பிகாவின் தந்தை டத்தோ டாக்டர் ஜி. ஸ்ரீநிவாசன். இவர் மலேசியாவில் பிறந்து வளர்ந்தவர். 1974இல், கோலாலம்பூர் பொதுமருத்துவமனை சிறுநீரகவியல் துறையை நிறுவி அதன் தலைவராகச் சேவை செய்தவர். அம்பிகாவின் தாயார் தென்னிந்தியாவைச் சேர்ந்தவர். இவர்களுக்கு அம்பிகாவையும் சேர்த்து மூன்று குழந்தைகள். இவருடைய தந்தைவழி தாத்தா, மலாயா ஆங்கிலேய ஆட்சியில் தொழிலாளர் துறையில் ஆணையராகப் பணிபுரிந்தவர். தாய்வழி தாத்தா பெரும்பாலோர் அறிந்த ஆனந்த விகடன் வார இதழின் நிறுவனர் ஸ்ரீநிவாசன் ஆவார்.

டத்தோ அம்பிகா 1956 நவம்பர் மாதம் 13ஆம் தேதி, மலேசியா நெகிரி செம்பிலான் மாநிலத்தின் தலைநகரமான சிரம்பானில் பிறந்தவர். தன்னுடைய தொடக்கக் கல்வியையும், உயர்நிலைக் கல்வியையும் கோலாலம்பூர் புக்கிட் நானாஸ் கான்வெண்ட் பள்ளியில் பயின்றார். மலேசியாவின் அரசியல், பணபலம் படைத்த அதிகார வர்க்கத்தைச் சேர்ந்தவர்களின் பிள்ளைகள் பயிலும் பள்ளி என்று இந்தப் பள்ளி பெயர் பெற்றது. 

ஆறாம் படிவம் படிக்கும் போது அப்பள்ளியின் தலைமை மாணவியாகத் தேர்ந்தெடுக்கப் பட்டார். தன்னுடைய உயர்நிலைப் பள்ளிப்படிப்பை புக்கிட் நானாஸ் பள்ளியில் முடித்துக் கொண்ட அவர், மேல் படிப்பிற்காக இங்கிலாந்து சென்றார்.

அம்பிகா இங்கிலாந்தில் உள்ள எக்ஸ்டர் பல்கலைக்கழகத்தில் சட்டம் பயின்றார். 1979ஆம் ஆண்டு, ஒரு வழக்குரைஞராகப் பட்டம் பெற்றார். அவருடைய தந்தையார் அவரை ஒரு மருத்துவராகப் பார்க்க ஆசைப் பட்டார். ஆனால், பள்ளியியில் படிக்கும் போதே சட்டம் பயில வேண்டும் எனும் ஆசை அம்பிகாவிற்கு உருவாகிவிட்டது. அதுவே அவரைச் சட்டக் கல்லூரிக்கும் கொண்டு சென்றது.

தாயகம் திரும்பிய அவர் கோலாலம்பூரில் வழக்கறிஞராகப் பணிபுரிந்தார். 1982ஆம் ஆண்டு மார்ச் மாதம் 31ஆம் தேதி, மலேசிய வழக்கறிஞர்கள் கழகத்தில் அதிகாரப்பூர்வமாகப் பதிவு செய்யப்பட்டார். அதன் பின்னர், சில ஆண்டுகள் கழித்து தன்னுடைய சொந்த நிறுவனத்தைத் தொடங்கினார். இந்த நிறுவனத்தில் இப்போது அம்பிகாவையும் சேர்த்து ஐந்து வழக்கறிஞர்கள் சேவை செய்கின்றனர்.

திருமதி. ஜனனி ராஜேஸ்வரன், திருமதி. மகாலெட்சுமி பாலக்கிருஷ்ணன், திருமதி. ஷைரீன் செல்வரத்தினம், குமாரி. சோ பெங் ஹுய் ஆகியோர் அந்த வழக்கறிஞர்கள் ஆவர். அனைவரும் பெண்கள். இந்த நிறுவனம் இப்போது கோலாலம்பூர், டாமன்சாரா அலுவலக மையத்தில் இருக்கிறது.

2007ஆம் ஆண்டு மார்ச் மாதம் மலேசிய வழக்கறிஞர்கள் கழகத்தின் தலைவராகத் தேர்வு செய்யப்பட்டார். அந்தக் கழகத்திற்கு இரண்டாவது முறையாக ஒரு பெண் தேர்வு பெற்றது ஒரு வரலாற்று நிகழ்ச்சி. அதற்கு முன்னர் ஹென்டோன் அப்துல்லா என்பவர் 1995-இல் இருந்து 1997 வரை தலைவராக இருந்தவர்.

மலேசிய வழக்கறிஞர்கள் கழகத்தின் தலைவராகப் பதவி ஏற்ற ஆறாவது மாதத்தில், நீதிக்கு ஓர் அணிவகுப்பு ("March for Justice") எனும் ஓர் அணியை உருவாக்கினார். மலேசிய நீதி அமைப்பில் சீரமைப்பு வேண்டும் என்று குரல் எழுப்பினார். ஒரு மூத்த வழக்கஞறிஞர், தனிநபர் ஒருவரை நீதிபதி பதவிக்குச் சிபாரிசு செய்யச் சொல்லிப் பிரதமரிடம் பேசிக் கொண்டிருந்த ஒரு தொலைபேசி உரையாடல், மலேசியாவில் பெரும் சர்ச்சையை ஏற்படுத்தியது.

அந்தச் சர்ச்சைக்கு முற்றுப்புள்ளி வைக்க வேண்டும் என்று ’நீதிக்கு ஓர் அணிவகுப்பு’ எனும் பெர்சே பேரணி கோலாலம்பூரில் நடைபெற்றது. அம்பிகா அதன் ஒருங்கிணைப்பாளராக விளங்கினார். அந்தக் காலக் கட்டத்தில், அவருடைய முற்போக்கான அணுகுமுறை மலேசியாவில் பெரும் தாக்கத்தை ஏற்படுத்தியது.

மலேசிய இணைய வலையமைப்புத் தகவல் பிரிவில், இணையப் பெயர் முரண்பாட்டுத் தீர்வுக் கொள்கைப் பிரிவு எனும் ஒரு பிரிவு உள்ளது. அந்தப் பிரிவில் இருக்கும் கோலாலம்பூர் வட்டார மைய நடுவர் தீர்ப்பாய வல்லுநர் குழுவில், 2006-ஆம் ஆண்டிலிருந்து 2009-ஆம் ஆன்டு வரை செயலாற்றியுள்ளார். இதை "Kuala Lumpur Regional Centre for Arbitration under the Malaysian Network Information Centre Domain Name Dispute Resolution Policy (“MYDRP”)" என்று அழைப்பார்கள்.

"Intellectual Property Sub-Committee of the Bar Council" எனும் மலேசிய வழக்கறிஞர்க் கழக அறிவுசார் சொத்துரிமைத் துணைக் குழுவில் 2005-ஆம் ஆண்டில் இருந்து 2006-ஆம் ஆன்டு வரை சேவை செய்துள்ளார். தவிர மலேசிய அறிவுசார் சொத்துரிமைக் கழகத்தின் துணைத் தலைவராகவும் பணியாற்றியுள்ளார்.

தற்சமயம் டத்தோ டாக்டர் அம்பிகா, சவால்மிக்க "Mediator on the Panel of the Bar Council" எனும் மலேசிய வழக்குரைஞர் கழகத்தின் நடுவர் குழுவிலும் அங்கம் வகிக்கிறார். வழக்குரைஞர்க் கழகத்தின் பூர்வீகக் குடிமக்களின் உரிமைகள்மீதான செயற்குழுவின் துணைத் தலைவராகவும் இருக்கிறார். மலேசிய மகளிருக்கான உதவி அமைப்பின் செயற்குழுவில் இடம் பெற்று, மலேசியப் பெண்களுக்குப் பலவகையான உதவிகளையும் செய்து வருகிறார்.

அடுத்து, மலேசிய அறிவுசார் சொத்துடைமைச் சங்கத்தின் செயற்குழு உறுப்பினரும் ஆவார். "International Association for the Protection of Intellectual Property (AIPPI)" எனும் அனைத்துலக அறிவுசார் சொத்துடைமை பாதுகாப்புக் கழகம், "Asian Patent Attorneys Association (APPA)" எனும் ஆசிய வழக்குரைஞர் புனைவுரிமைச் சங்கம் போன்றவற்றிலும் இடம் பெற்றுள்ளார்.

இன்னும் சில முக்கியமான தேசியக் கழகங்களிலும் டத்தோ அம்பிகா அங்கம் வகிக்கிறார். அவற்றில் ஒன்று, பங்கு வர்த்தகத் தொழில்துறை இடர்பாட்டுத் தீர்வு மையம் ஆகும். "Securities Industry Dispute Resolution Centre" என்று அழைக்கப்படும் அந்த மையத்தின் இயக்குநராகவும் சேவை செய்து வருகிறார்.

நீதி நிர்வாகம், பொது ஒழுங்கு, சட்ட உதவி, சமய மாற்றம், மனித உரிமை போன்ற சட்ட, சமூகத் துறைகள் தொடர்பான பல ஆய்வுக் கட்டுரைகளை உள்நாட்டு, வெளிநாட்டு மாநாடுகளில் சமர்ப்பித்துள்ளார்.

இனம், மொழி, சமயம் தாண்டிய ஒரு நிலையில் மக்களின் மனங்களில் ஒரு சகாப்தமாக அம்பிகா பதிவாகி இருக்கிறார். இவருக்கு 2009 ஆம் ஆண்டிற்கான International Women of Courage எனும் ’அனைத்துலக துணிவுமிக்க பெண்கள்’ விருது வழங்கப்பட்டது. அனைத்துலக நிலையில் எண்மருக்கு அந்த விருது வழங்கப்பட்டது. அதனை அமெரிக்க வெளியுறவு அமைச்சர் ஹில்லரி கிளின்டன் வழங்கினார். அந்த நிகழ்ச்சியில் டத்தோ அம்பிகாவை இவ்வாறு அறிமுகம் செய்து வைத்தார்.

“அம்பிகா மலேசியாவின் மிக விநோதமான ஆளுமை படைத்தவர். மலேசியச் சூழலில் அவருடைய வித்தியாசமான அடைவுகள் கவனிக்கத்தக்கவை. புதிய சட்ட சீர்த் திருத்தங்களையும் செயலாக்கங்களையும் உருவாக்கும் வல்லமை படைத்தவர். நிர்வாகத் திறமையிலும் நீதித்துறையிலும் புதிய மாற்றங்களைக் கொண்டு வருவதற்கு அம்பிகா தொடர்ந்து கடமையாற்றி வருவது மிகவும் பாராட்டத்தக்கது.

பெண்களுக்கு மத்தியில் சட்டம்குறித்த விழிப்புணர்வை ஏற்படுத்துவதிலும், மதச் சகிப்புத்தன்மையை எல்லோர் மனங்களில் விதைப்பதிலும் ஆர்வம் காட்டி வருகிறார். அவருடைய இந்தச் சேவைகள் அவரை உலகின் நல்ல சிறந்த ஒரு பெண்மணியாக அடையாளப் படுத்துகிறது. ஆகையால் அவரின் பங்களிப்புகளையும் சேவைகளையும் அங்கீகரிக்கும் வகையில் அவர் இந்த மேடையில் கௌரவிக்கப்படுகிறார்.” அது ஓர் உலகளாவிய கௌரவிப்பு நிகழ்ச்சி ஆகும்.

சென்ற 2011ஆம் ஆண்டு அவர் படித்த அதே எக்ஸ்டர் பல்கலைக்கழகம் அவரை அழைத்து, கௌரவ டாக்டர் பட்டம் கொடுத்துச் சிறப்பு செய்தது. ஒரு வழக்கறிஞராக, தனது உயரிய சேவையை வழங்கியதற்காகவும் மூன்று ஆண்டுகள் வழக்கறிஞர் மன்றத்தின் தலைவராகப் பணியாற்றியதற்காகவும் அம்பிகாவிற்கு அந்த டாக்டர் விருது வழங்கப்பட்டது.

பெர்சே பேரணிகளுக்கு தலைமை தாங்கியதன் காரணமாக, இவருக்குப் பல வகையான தொல்லைகள் நேரடியாகவும் மறைமுகமாகவும் கொடுக்கப்படுகின்றன. ஒரு சில தரப்பினர் இவருடைய இல்லத்திற்கு முன்னால், அங்காடிக் கடைகளைப் போட்டுப் போக்குவரத்து இடைஞ்சல்களை ஏற்படுத்தி வருகின்றனர். இவருடைய உயிருக்கு மிரட்டல் ஏற்படுத்தும் கடிதங்கள், அஞ்சல் பொட்டலங்கள் அவருக்கு அனுப்பப்படுகின்றன.

இருப்பினும், மலேசியாவில் ஒரு நேர்மையான அரசாங்க ஆளுமை இருக்க வேண்டும் எனும் போராட்டத்தில் இவர் தளராத நம்பிக்கையைக் கொண்டுள்ளார். இவர் எந்த அரசியல் கட்சியையும் சார்ந்தவர் அல்ல. இவருடைய சமூக நீதிக் கோட்பாடுகளுக்கு ஆதரவு தெரிவித்து, பல இலட்சம் மலேசியர்கள் இவர் பின்னணியில் செயல்பட்டு வருகின்றனர்.

பெர்சே தன்னுடைய முதல் அரங்கேற்றத்தை மலேசிய நாடாளுமன்ற வளாகத்தில் 2006 ஆம் ஆண்டு, நவம்பர் மாதம் 23 ஆம் திகதி நடத்தியது. அதில் டாக்டர் வான் அசிஷா, சிவராசா ராசய்யா, லிம் குவான் எங், திரேசா கோக், எஸ்.அருட்செல்வன், சையட் ஷாரிர், மரியா சின், யாப் சுவீ செங் போன்றவர்கள் முக்கியத் தலைவர்களாக விளங்கினர்.

2007 ஆம் ஆண்டு நவம்பர் 10ஆம் திகதி மலேசியத் தலைநகர் கோலாலம்பூரில் நடந்த பெர்சே 2.0 பேரணிக்குத் தலைமை வகித்தார். இந்தப் பேரணியில் அண்டிரூ சியூ, கா. ஆறுமுகம், பாருக் மூசா, மரியா சின், ஹாரிஸ் இப்ராஹிம், வோங் சின் ஹுவாட், ரிச்சர்ட் இயோ, சாயிட் காமாருடின் போன்றவர்கள் முக்கிய பங்கு வகித்தனர். மலேசியாவின் புகழ்பெற்ற மலாய் தேசிய இலக்கியவாதி சமாட் சாயிட் அவர்களும் பங்கு கொண்டார்.

பெர்சே 2.0 பேரணியில், அம்பிகா பல இலட்சம் மக்களை ஒன்றாக இணைத்துக் களம் இறக்கினார். அந்தப் பேரணியில் இனம், சமயம், மொழி பேதம் எதுவும் இல்லை. யார் இந்த அம்பிகா சீனிவாசன் என்று எல்லோரும் கேட்கத் தொடங்கினார்கள். அம்பிகா சீனிவாசன் எனும் சொல் அப்போது மலேசியா முழுவதும் ஒரு பெரும் தாகத்தை ஏற்படுத்தியது.

பெர்சே 2.0 பேரணிக்கு அம்பிகா தலைமை தாங்கிய போது:

2007 ஆம் ஆண்டு நவம்பர் 10ஆம் திகதி, சரியாக 2.00 மணிக்கு மக்கள் கூட்டம் கூட்டமாகப் கோலாலம்பூர் மாநகரத்திற்குள் படை எடுக்கத் தொடங்கினர். பேரணி நடைபெறுவதைத் தடுத்து நிறுத்தப் பல தடைகள் போட்டப்பட்டன. அம்பிகாவிற்கு பல மிரட்டல்கள் வந்தன. அவருக்குச் ‘சட்டவிரோதப் பெண்மணி’ என்று முத்திரை குத்தப்பட்டது. இருந்த போதும் அத்தனைத் தடைகளையும் மீறி ஏறக்குறைய 200,000 மக்கள் கோலாலம்பூரில் ஒன்று திரண்டனர்.

பொதுமக்கள் அவர்களுடைய வாகனங்களை 10 கிலோமீட்டர் தொலைவிலேயே நிறுத்தி வைத்தனர். அதன் பின்னர் ஒன்றுகூடும் இடத்திற்கு நடந்தே வந்தனர். பெர்சே 2.0 பேரணியை வெற்றியடையச் செய்தனர். மலேசியாவின் மூத்த தமிழ்க் காப்பாளர்களில் ஒருவரான கா. ஆறுமுகம் கைது செய்யப்பட்டு காவலில் வைக்கப்பட்டார். இந்தப் பெர்சே பேரணி நேர்மையான தேர்தலுக்கு எட்டு கோரிக்கைகளை அடிப்படையாக முன் வைத்தது. அவை:


பெர்சே 3.0 பேரணி இந்த 2012ஆம் ஆண்டு ஏப்ரல் 28ஆம் தேதி நடைபெற்றது. இது ஒரு குந்தியிருப்பு போராட்டம். 250,000 பேர் கலந்து கொண்டனர். மக்களின் உணர்வுகளுக்கு அரசாங்கம் மதிப்பளிக்க வேண்டும் என்று அந்த நிகழ்ச்சி நடைபெற்றது. 2007ஆம் ஆண்டிலிருந்து, பொது ஊடகங்களின் வழியாக ‘பெர்சே’வில் கலந்து கொள்ளக் கூடாதெனப் பொது மக்களுக்கு எச்சரிக்கைகள், விளம்பரங்கள், அறிவிப்புகள் செய்யப்பட்டன.

இருப்பினும் பொது மக்கள், இலட்சக்கணக்கில் அம்பிகாவின் பின்னால் அணிவகுத்து நின்றனர். அதன் பின்னர், அம்பிகாவைச் சிறுமைப்படுத்தி பல குறுந்தகவல்கள் அனுப்பப்பட்டன. அவருக்கு எதிராக நாடு முழுமையும் பிரச்சாரங்கள் செய்யப்பட்டன. 'அம்பிகா ஒரு பயங்கரவாதி எனும் போர்வையில் ஓர் இந்துப் பெண்' என்றும் பழி சுமத்தப்பட்டார்.

பெர்சே பேரணிக்கு அம்பிகா தலைமை தாங்கியது ஒரு சாராருக்குப் பிடிக்கவில்லை. அதனால், அம்பிகாவின் வீட்டிற்கு முன்னால் ‘பர்கர்’ கடைகளைத் திறந்தனர். பெர்சே 3.0 பேரணியினால் அங்காடி வியாபாரிகளுக்கு 200,000 ரிங்கிட் நட்டம் என்று குற்றம் சுமத்தினார்கள். அந்தச் சாலையில் பயணித்தவர்களுக்கு இலவசமாகப் புலால் உணவுகள் வழங்கப்பட்டன. அம்பிகாவிடமே கொண்டு போய்ப் புலால் உணவைக் கொடுத்தார்கள். அம்பிகா சைவ உணவு உண்பவர். புலால் உண்ண மாட்டார் என்று தெரிந்து இருந்தும் அவரிடம் புலால் உணவைக் கொடுத்தார்கள்.

அதன் பின்னர், முன்னாள் போர் வீரர்கள் 200 பேர் அவருடைய வீட்டிற்கு முன்னால் ஒன்று கூடினர். தங்களின் பிட்டங்களைக் காட்டி அசிங்கப்படுத்தினர். அம்பிகாவை மிகவும் வேதனைப் படுத்தினார்கள். அவரை மட்டும் அல்ல. அந்தக் குடியிருப்புப் பகுதியில் வாழ்ந்த அத்தனை பேரும் வேதனை அடைந்தனர். மனித உரிமைகளுக்காகப் போராடும் ஒரு பெண்ணுக்கு இந்த நிலையா என்று பலர் வேதனைப்பட்டனர்.

2011 செப்டம்பர் மாதம் 23ஆம் தேதி, இவருக்குப் பிரான்சு நாட்டின் மிக உயரிய விருதான Chevalier de Legion d’Honneur எனும் செவேலியர் விருது வழங்கிக் கௌரவிக்கப்பட்டது. நடிகர் திலகம் சிவாஜி கணேசனுக்கும் இந்த விருது வழங்கப்பட்டுள்ளது. மலேசியாவில் மனித உரிமைகளுக்காகவும், சட்ட ஆளுமைக்காகவும் அம்பிகா போராடி வருகிறார். அதைச் சிறப்பிக்க அந்த விருது வழங்கப்பட்டது. இந்தச் செவேலியர் விருது மலேசியாவில் இதுவரையில் 20 பேருக்கு மட்டுமே கிடைத்து இருக்கிறது. அவர்களில் மாட்சிமை தங்கிய பேரரசர் துவாங்கு மிஷான் ஜைனல் அபிடின், டான்ஸ்ரீ டோனி பெர்னாண்டஸ், நடிகை மிச்சல் இயோ போன்றவர்கள் குறிப்பிடத்தக்கவர்கள்.

மேலும், 2008ஆம் ஆண்டில் பேராக் சுல்தான், மாண்புமிகு ராஜா அஸ்லான் ஷா, அம்பிகாவிற்கு DPMP எனும் டத்தோ விருதை வழங்கிச் சிறப்பு செய்துள்ளார்.

இவர் வாதாடிய வழக்குகளில் லீனா ஜோய் என்பவரின் வழக்கே மிகவும் பிரசித்தி பெற்றதாகும். ஒரு முஸ்லீம் சமயத்தவர் அவருடைய விருப்பத்தின் பேரில் மற்ற சமயங்களுக்கு மாற முடியும் என்று வாதாடினார். 2007ஆம் ஆண்டு மலேசிய உச்ச நீதிமன்றத்தில் வழக்கு நடந்தது. அது ஒரு நீண்ட வழக்கு. மலேசிய அரசியலமைப்பின் Article 121(1A) சட்டப்பிரிவின் கீழ் அந்த வழக்கு நடந்தது.

ஒரு நாட்டின் வழக்கறிஞர் கழகத் தலைவராக இருந்த அம்பிகா சீனிவாசன், இன்று ஓர் ஆளுமைக்குச் சவால் விடும் மிகப் பெரிய சக்தியாக உருமாறியுள்ளார். துணிச்சலான ஒரு தமிழ்ப்பெண். மலேசிய வழக்கறிஞர்கள் மன்றத்தின் தலைவராக அப்போது இருந்தார். துணிச்சல் மிக்க ஒரு தலைவராக இப்போது இருக்கின்றார்.



</doc>
<doc id="161381" url="https://ta.wikipedia.org/wiki?curid=161381" title="ஆதி இலங்கையில் இந்துமதம்">
ஆதி இலங்கையில் இந்துமதம்

ஆதி இலங்கையில் இந்துமதம் என்பது இலங்கையின் வரலாற்றுப் பேராசிரியரும், தொல்பொருள் ஆய்வாளருமான கா. இந்திரபாலா அவர்கள் எழுதிய ஒரு நூலாகும். 

இலங்கையில் பௌத்தம் தோன்றி வேரூன்றிப் பரவும் முன்னரே இலங்கை தீவில் சைவ சமயம் நிலைப்பெற்றிருந்தது என்பதனை விவரித்த எழுதப்பட்ட நூலாகும். இருப்பினும் ஆதி இலங்கையில் வாழ்ந்த சைவ சமயத்தவர், சைவ சமயக் கோயில்கள் பற்றிய இலக்கிய ஆதாரங்கள் பேணப்படாத நிலையில், தொல்பொருள் ஆய்வும் எல்லாவிடங்களிலும் முழுமையாக இதுவரை செய்யபாடாத நிலையில், கிடைக்கப்பெற்ற சான்றுகளை முன்வைத்து மட்டுமே நூல் எழுதப்பட்டுள்ளது என்பதை நூலாசிரியர் குறித்துள்ளார். இருப்பினும் இலங்கையில் சைவ சமயம் நிலைப்பெற்றிருந்தற்கான காரணிகளையும், அனுராதபுர அரசுகள் தோன்றிய காலம் தொடக்கம் மன்னர்களின் பெயர் வழங்கல் முறைகளை ஆய்வுசெய்து, பாளி மொழியில் செய்யுள் வடிவில் பாடப்பட்ட மகாவம்சம், தீபவம்சம் போன்ற நூல்கள் உட்பட பல செய்யுள்களை மேற்கோள் காட்டியும், கல்வெட்டுகளில் காணப்பட்ட வாசங்களைச் சான்றுகோள்களாக வழங்கியும் நூல் எழுதப்பட்டுள்ளது.



</doc>
<doc id="161388" url="https://ta.wikipedia.org/wiki?curid=161388" title="அலரி மாளிகை">
அலரி மாளிகை

அலரி மாளிகை ("Temple Trees", ), அல்லது பிரதமர் இல்லம் ("Prime Minister's House") எனப்படுவது இலங்கைப் பிரதமரின் அதிகாரபூர்வ வதிவிடமாகும். இது கொழும்பில் கொள்ளுப்பிட்டி பகுதியில் அமைந்துள்ளது. ஒரு சில அண்மைய அரசுத்தலைவர்களும் இதனைத் தங்கள் அதிகாரபூர்வ வதிவிடமாக பாவித்து வருகின்றனர். இலங்கையின் தற்போதைய பிரதமர் ரணில் விக்ரமசிங்க இதனை பயன்படுத்தி வருகிறார்.

அலரி மாளிகையின் வரலாறு 19 ஆம் நூற்றாண்டின் தொடக்கத்துடன் ஆரம்பமாகிறது. இதன் உரிமை பல்வேறு முக்கிய பிரித்தானிய நிருவாகிகளிடமிருந்தும் வணிகர்களிடமிருந்தும் கைமாறப்பட்டு வந்திருக்கிறது. 1830-1834 காலப்பகுதியில் இலங்கை கறுவாத் திணைக்களத் தலைவர் சான் வாபியொஃப் என்பவர் இங்கு வசித்து வந்தார். பின்னர் கொழும்பு ஒப்சேர்வர் பத்திரிகையின் முதலாவது ஆசிரியரும், பிரபல வணிகருமான ஜோர்ஜ் வின்டர் என்பவர் இதனை வாங்கினார். பின்னர் 1856 ஆம் ஆண்டில் ஜோன் பிலிப் கிறீன் எனபவருக்கு விற்கப்பட்டது. இந்த ஓரடுக்கு மனையைச் சுற்றி வளர்க்கப்பட்ட கோயில் மரங்கள் எனப்படும் அலரிச் செடிகளைக் கருத்தில் கொண்டு இம்மாளிகைக்கு அவர் "Temple Trees" எனப் பெயரிட்டார்

இம்மாளிகை பிரித்தானிய அரசாங்கத்தினால் விலைக்கு வாங்கப்பட்டு அன்றைய பிரித்தானிய நிருவாகியின் அதிகாரபூர்வ வதிவிடமாகப் பயன்படுத்தப்பட்டது. 1948 ஆம் ஆண்டில் இலங்கை விடுதலை அடைந்த பின்னர் இது முதலாவது பிரதமர் டி. எசு. சேனநாயக்காவின் வதிவிடமானது. முன்னாள் பிரதமர் சாலமன் பண்டாரநாயக்கா இதனை அதிகாரபூர்வ வைபவங்களுக்கு மட்டும் பயன்படுத்தி வந்தார்.

1962 ஆம் ஆண்டு சனவரி 27 இல் மேற்கொள்ளப்பட்ட இராணுவப் புரட்சி முயற்சி ஒன்றின் போது அலரி மாளிகையே முதன்மைத் தாக்குதல் மையமாகத் திட்டமிடப்பட்டிருந்தது. இம்முயற்சிக்கு முன்னோடியாக இங்கு நிறுத்தப்பட்டிருந்த இராணுவக் கவச வாகனங்கள் பல முன்னதாகவே அகற்றப்பட்டன. ஆனாலும், புலனாய்வுப் பகுதி, மற்றும் இலங்கைக் கடற்படையினரின் பாதுகாப்பு அலரி மாளிகைக்குக் கொடுக்கப்பட்டது. புரட்சியில் ஈடுபட்ட பல முக்கிய தலைவர்கள் கைது செய்யப்பட்டு மேலதிக விசாரணைகளுக்கு அலரி மாளிகைக்கு அழைத்து வரப்பட்டனர்.

1971 ஆம் ஆண்டில் இடம்பெற்ற மக்கள் விடுதலை முன்னணியினரின் கிளர்ச்சியின் போது அன்றைய பிரதமர் சிறிமாவோ பண்டாரநாயக்கா 1971, ஏப்ரல் 4 ஆம் நாள் தனது தனிப்பட்ட வதிவிடத்தில் இருந்து பாதுகாப்புக்காக அவசர அவசரமாக அலரி மாளிகைக்கு அழைத்து வரப்பட்டனர். பல மூத்த அமைச்சர்கள் பலரும் பாதுகாப்புக்காக இங்கு வந்து தங்கியிருந்தனர்.

1970களில் இருந்து அலரி மாளிகையைச் சுற்றிப் பாதுகாப்பு மையம் அமைக்கப்பட்டது. ஈழப்போரைக் கருதி சுற்றிவரவுள்ள பாதைகள் பல மூடப்பட்டன.


</doc>
<doc id="161399" url="https://ta.wikipedia.org/wiki?curid=161399" title="விகடன் பிரசுரம்">
விகடன் பிரசுரம்

விகடன் பிரசுரம், விகடன் குழுமத்தினால் நடத்தப்படுகின்ற ஒரு பதிப்பகமாகும். 600க்கும் மேற்பட்ட புத்தகங்களை பல்வேறு துறைகளின் கீழ் இந்த பதிப்பகம் வெளியிட்டுள்ளது. விகடன் குழுமத்தினால் நடத்தப்படுகின்ற இதழ்களில் தொடர்களாக வந்து மக்களின் வரவேற்பினை பெற்றவை தனிப் புத்தகங்களாக வெளியிடப்படுகின்றன.

இணைய வழியிலான புத்தக விற்பனையும் தற்போது விகடன் பிரசுரத்தால் நடத்தப்படுகிறது. இவை தவிர, பணக்கட்டளை அல்லது வங்கி வரைவோலையாகவும் பணம் செலுத்திப் புத்தகங்களைப் பெறும் முறையும் உள்ளது.

மனிதனுக்குள்ளே ஒரு மிருகம், பெண்ணின் மறுபக்கம், தலைமைச் செயலகம் ஆன்லைனில் A to Z, லேப்டாப் A to Z, அச்ச ரேகை.. தீர்வு ரேகை, வருங்காலத் தொழில்நுட்பம், கண்டுபிடித்தது எப்படி? (பாகம் 2)

எஸ்.ராமகிருஷ்ணன் அவர்களின் தேசாந்திரி, கதாவிலாசம், துணையெழுத்து, கேள்விக்குறி நூல்களும், இலக்கியச் சித்திரங்களும் கொஞ்சம் சினிமாவும், காதல் பால், கம்பனில் ராமன் எத்தனை ராமன் போன்ற நூல்களும் வெளியிடப்பட்டுள்ளன.

தகவல் அறியும் உரிமைச் சட்டம், மோட்டார் வாகனச் சட்டம், தைரியமாக சொத்து வாங்குங்கள், நீங்களும் நுகர்வோரே போன்ற நூல்கள் சட்டம் சம்மந்தமாக வெளியிடப்பட்டுள்ள நூல்களாகும்.

அவதார புருஷன், மகா சுதர்ஸன வழிபாடு, தட்சிணாமூர்த்தி வழிபாடு, சாக்கிய முனி புத்தர், தமிழ்மறை தந்த பன்னிருவர் என பல ஆன்மீக நூல்கள் விகடன் பிரசுகத்தினால் வெளியிடப்பட்டுள்ளன. சக்தி விகடன் ஆன்மீக இதழில் வெளிவந்து புகழ்பெற்ற ஆன்மீக தொடர்கள் புத்தகங்களாக வெளியிடப்படுகின்றன.

ஸ்ரீதர் கார்ட்டூன்ஸ் (பாகம் 1), மதன் கார்ட்டூன்ஸ் (பாகம் 1), விகடன் ஜோக்ஸ் 2008, ஸ்ரீதர் ஜோக்ஸ், தாணு ஜோக்ஸ், ராஜு ஜோக்ஸ், கோபுலு ஜோக்ஸ் (பாகம் 1), டயலாக்,கோபுலு ஜோக்ஸ் (பாகம் 2) போன்ற நூல்கள் மக்களின் வரவேற்பினை பெற்றவை.

கிச்சன் கிளினிக், சாந்தாஸ் சமையல், 30 நாள் 30 ருசி, வெரைட்டி ஃபாஸ்ட் புட் போன்ற நூல்கள் சமையல் கலை சார்ந்து வெளியிடப்பட்டுள்ளன.

புகழ்பெற்ற என்சைக்லோபீடியா ப்ரிட்டானிகா தமிழில் விகடன் பிரசுரத்தினரால் வெளியிடப்பட்டது.

2216 பக்கங்களைக் கொண்ட அமரர் கல்கி எழுதிய பொன்னியின் செல்வன் புதினத்தினை 2012 ஜனவரியில் விகடன் பிரசுரம் வெளியிட்டது. ஓவியர் மணியம் தீட்டிய வண்ண ஓவியங்களுடன் பிரமிப்பான வடிவில் வெளிவந்து புகழ்பெற்றது.

விகடன் பிரசுரம்


</doc>
<doc id="161400" url="https://ta.wikipedia.org/wiki?curid=161400" title="சுடுமண் சிற்பம்">
சுடுமண் சிற்பம்

சுடுமண் சிற்பங்கள் (Terracotta) என்பவை களிமண்ணால் சிற்பம் செய்து பக்குவமாக உலர வைத்துச் சூளை போன்ற முறையில் சுட்டெடுத்து செய்யப்படும் உறுதியான சிற்பங்களாகும். அவ்வாறு சுட்ட மண் சிற்பம் என்பதனால் சுடுமண் சிற்பம் எனப்படுகிறது. மண்பாண்டங்களும் இம்முறையிலேயே செய்யப்படுகின்றன. இவ்வகையில் செய்யப்படும் சிற்பங்களும், பாண்டங்களும் எளிதில் தேயாது. துரு ஏறாது. அவற்றில் பல்வகை வண்ணங்களைப் பூசுவர். சுடுமண் சிற்பங்கள் இந்தியாவில் தொன்று தொட்டுச் செய்யப்பட்டு வருகின்றன. தமிழகத்திலும் சுடுமண் சிற்பங்கள் செய்யப்பட்டன. இன்றும் அவை வழக்கிலிருக்கின்றன. சுதைச் சிற்பங்கள் செய்து அவற்றிற்கு வண்ணம் தீட்டுவதும் தமிழகத்து மரபுகளில் ஒன்றாகும். 

டெர்ரா என்றால் மண் என்று பொருள். மண்ணால் சிற்பம் செய்வது, உலகம் முழுவதும் பரவி இருந்த ஒரு வகை பண்டைய கலை ஆகும். இது, மண்ணை தண்ணீருடன் ஒரு குறிப்பிட்ட விகிதத்தில் கலந்து உருவங்களை உருவாக்கி, பின் அதனை சூளையில் வேகவைத்து, பல்வேறு வடிவங்களைச் செய்யும் அபூர்வமான கலையாகும்.

பண்டைய காலங்களில் மண்ணில் செய்யப் படும் அலங்காரப் பொருட்களை அணிவதில் பெண்கள் அதிகம் ஆர்வம் காட்டினர். அரசியல் நிகழ்வுகள், பிரபலமான மனிதர்கள், அன்றாட வாழ்வில் பயன்படுத்தும் பொருட்கள் சுடுமண் சிற்பங்களாக அந்த கால மக்கள் உருவாக்கினர். இவை பல்லாயிரம் ஆண்டுகளானாலும் வெயிலாலும் கடுமையான மழையினாலும் சிறிதளவும் சிதைவுறாமல் இருக்கும்.

சுதைச் சிற்பங்கள் இரண்டு வகையாகச் செய்யப்படுகின்றன. ஒன்று கோயில்களிலும், கோபுரங்களிலும் நிரந்தரமாகச் செய்து வைப்பது. மற்றொன்று திருவிழாக்களுக்காகத் தற்காலிகமாகச் செய்து திருவிழா முடிந்ததும் உடைத்தோ அல்லது நீரில் கரைத்தோ விடுவது என்று வகைப்படுத்திச் செய்யப்படுவதாகும்.

தமிழகத்தில் தொல்லியல் துறையினரால் பல இடங்களில் அகழ்வாய்வு செய்யப்பட்டு பல சுடுமண் பொருட்கள் கண்டுபிடிக்கப்பட்டுள்ளன. மனித உருவங்கள், விலங்குகளின் உருவங்கள், விளையாட்டுப் பொருள்கள், பொம்மைகள், இலிங்கங்கள், காதணிகள், நூற்புக் கருவிகள், வளையங்கள், மட்பாண்டங்கள், சமையற் கருவிகள், உருளைகள் போன்றவை அகழ்வாய்வில் கிடைத்துள்ளன. இவற்றில் கலை நுட்பங்களும் காணப்படுகின்றன. இவை கைத்திறனால் செய்யப் பட்டவையாக உள்ளன. திருக்காம்புலியூரில் கண்டெடுக்கப் பட்ட ஒரு சிலையின் சிகை அலங்காரம் காந்தாரக் கலையை நினைவூட்டுகிறது. இராமநாதபுரத்திற்கு அருகில் கிடைத்துள்ள புத்தரது சுடுமண் சிற்பத்திலும் இதே போன்று சுருள்முடி அமைப்புக் காணப்படுகின்றது. இது ஏறத் தாழ 8-9 ஆம் நூற்றாண்டைச் சேர்ந்ததாக உள்ளது. அகழ்வாய்வில் பல காலத்தைச் சேர்ந்த சுடுமண் பாவைகள் வெளிக்கொணரப்பட்டுள்ளன.

காஞ்சிபுரத்தில் சில சுடுமண் பாவைகள் கண்டுபிடிக்கப்பட்டன. இச்சிற்பங்கள் யாவும் பெரும்பாலும் சங்க காலத்தைச் சேர்ந்தவை என்று தெரிகிறது. காஞ்சிபுரம் சங்கர மடத்தில் சுடுமண் பொம்மைகள் மற்றும் சுடுமண்ணாலான யானைத் தலை ஆகியன உள்ளன.

கோயம்புத்தூர் மாவட்டம் போளுவாம்பட்டி என்ற இடத்தில் பல்லவர் காலத்தைச் சேர்ந்த சுடுமண் சிற்பங்கள் கிடைத்துள்ளன. இங்குக் கி.பி. 5-6 ஆம் நூற்றாண்டைச் சேர்ந்த இயக்கன் என்னும் சிறு தெய்வத்தின் உருவங்கள் கிடைத்துள்ளன. தமிழகத்திலேயே அகழ்வாய்வில் சுடுமண் பொம்மைகள் மிகுதியாகக் கிடைத்துள்ளது இவ்வூரில்தான். 12-13 ஆம் நூற்றாண்டைச் சேர்ந்த சிற்பங்களும் கோவை மாவட்டத்தில் கிடைத்துள்ளன.

தர்மபுரி மாவட்டத்தில் குசானர் (கி.பி. 1 ஆம் நூற்றாண்டு முதல் 3 ஆம் நூற்றாண்டு வரை) கலையோடு தொடர்புடைய சிற்பம் கிடைத்துள்ளது.
இராமநாதபுரம் மாவட்டம் கொந்தகை என்ற இடத்தில் 14 - 15 ஆம் நூற்றாண்டைச் சேர்ந்த சுடுமண் சிற்பங்கள் உள்ளன. 

தஞ்சாவூருக்கு அருகில் இராஜாளி விடுதி என்ற இடத்தில் நாயக்கர் கால மண்பாவைகள் கிடைத்துள்ளன.
மிக அண்மையில் தமிழகத் தொல்லியல் துறையினரால் திருத்தங்கலில் நடைபெற்ற அகழ்வாய்வில் ஸ்ரீவத்ஸம் சின்னம் பொறிக்கப்பட்ட சுடுமண் செங்கல் கிடைத்துள்ளது. இது சங்க காலத்தினைச் சேர்ந்ததாகும்.

வடஆர்க்காடு மாவட்டம் பையம் பள்ளியில் சுடுமண் பொம்மைகளும், சுடுமண் விளக்குகளும் கண்டுபிடிக்கப்பட்டுள்ளன.

திருச்சிக்கு அருகில் உறையூரில் நடந்த அகழ்வாய்வில் உடைந்த சுடுமண் பொம்மைகள் பலவும் கிடைத்துள்ளன. இவற்றில் பெரும்பாலானவை மனித உருவங்களாகும், தர்மபுரி மாவட்டம் குட்டூரில் நடத்திய அகழ்வாய்வில் சுடு மண்ணாலான விலங்குகளின் உருவங்கள், பெண்ணின் தலை, பகடைக் காய்கள், புகைக் குழல்கள் போன்றவை கண்டுபிடிக்கப் பட்டுள்ளன. காவிரிப் பூம்பட்டின அகழ்வாய்வில் தலைப்பாகையுடன் கூடிய மனித உருவங்கள் கிடைத்துள்ளன.

தமிழகத்துக் கிராமங்களில் இன்றும் சுடுமண்ணால் செய்யப்பட்ட இறை உருவங்களைக் கொண்ட கோயில்கள் உள்ளன. பொதுவாக ஐயனார், மாரியம்மன், காளியம்மன், முத்தாலம்மன், கருப்பசாமி, பைரவர், மதுரை வீரன் கோயில்களில் சுடுமண் பொம்மைகள் ஏராளமாக வைக்கப் பட்டுள்ளன. சில இடங்களில் திருவிழாக் காலத்தில் மட்டும் இறையுருவங்கள் செய்து வைத்து வணங்குவர். திருவிழா முடிந்ததும் அவ்வுருவங்களை எடுத்துச் சென்று உடைத்திடுவர். 

இந்தியா முழுவதுமே சுடுமண் குதிரை உருவம் புகழ்பெற்றதாகும். தமிழகத்தில் பெரும்பாலும் அனைத்துக் கிராமங்களிலும் இதனைக் காணலாம். தலைவர்கள் அல்லது நாயகர்கள் கடவுள் தன்மையை அடைந்தனர் என மக்கள் நம்பினர். அவர்கள் ஏறிச் சென்ற குதிரையும் புனிதத் தன்மை பெற்றது. யாகங்களின் சின்னமாகவும் குதிரை கருதப்பட்டது. வேண்டுதல் நிறைவேறினால் கோயில்களில் சுடுமண் குதிரை செய்து வைக்கும் வழக்கமும் இருந்து வருகின்றது.

புதுக்கோட்டை மாவட்டம் அறந்தாங்கிக்கு அருகில் பதினைந்தடி உயரமான குதிரை அமைக்கப் பட்டுள்ளது. திருவண்ணாமலைக்குக் கிழக்கே சிறுநந்தூர் என்ற இடத்தில் இரண்டு உயரமான, சிவப்பு வெள்ளை வண்ணம் பூசப்பட்ட குதிரைகள் உள்ளன. குமாரமங்கலம் என்ற இடத்தில் அச்சுறுத்தும் பாணியில் ஒரு குதிரை உள்ளது. திருப்பாச்சேத்தி கண்மாய்க் கரையில் பிரமாண்டமான குதிரையில் ஐயனார் அமர்ந்துள்ளார். மதுரை கோச்சடையில் இரண்டு பெரிய குதிரைகளில் அய்யனாரும், அவரது தளபதியும் அமர்ந்துள்ளனர். குதிரை மீது மட்டுமின்றி ஐயனார் தனியாக மேடை மீது அமர்ந்திருக்கும் பெரிய சிற்பங்களும், சுடுமண்ணில் அமைக்கப்பட்டன. இதற்கு உதாரணமாகப் பாண்டிச்சேரிக் கோயிலைக் கூறலாம். திருச்செந்தூருக்கு அருகில் அருஞ்சுனை காத்த ஐயனார் கோயில் உள்ளது. ஐயனார் கோயில்களில் மட்டுமின்றின்றி அம்மன் (காளி)சிலைக்கு முன்னால் குதிரைக்கு நிறுத்தி வைக்கப்படும் வழக்கமும் சில இடங்களில் உண்டு. இதற்கு உதாரணமாக மதுரைக்கு அருகில் மடப்புரம் காளியம்மன் கோயிலைக் குறிப்பிடலாம்.

சில ஊர்களில் சிவபெருமானின் பைரவ உருவமும் சுடுமண்ணால் செய்து வைக்கப் பட்டுள்ளது. பைரவர் கிராமக் காவல் தெய்வமாகவே கருதப்படுகிறார். திண்டிவனத்திற்குக் கிழக்கே எட்டுக் கிலோ மீட்டர் தொலைவில் ஐயனார் கோயில் ஒன்றுள்ளது. அதற்கருகில் பைரவர் உருவம் வைக்கப் பட்டுள்ளது. இது சுடுமண்ணாலான மிகப் பெரிய உருவமாகும். 

இது கிராம தேவதையாகும். பல ஊர்களில் இவருக்குக் கோயில் கட்டப்பட்டுள்ளது. இவரது உருவம் சுடுமண்ணால் செய்யப்படுவது வழக்கம். தஞ்சாவூரில் குதிரை மீதமர்ந்துள்ள மதுரை வீரன் சிலை உள்ளது. 

சகோதரிகள், தாய்மார்கள் என்றெல்லாம் வர்ணிக்கப்படும் கன்னிமார்களுடன் இரண்டு ஆண் கடவுளரும் செய்து வைக்கப்படுவது மரபு. அவர்கள் பொதுவாக "சப்த கன்னிகள்" என்றும் "ஆகாச கன்னிகள்" என்றும் "கன்னிமார்கள்" என்றும் அழைக்கப்படுவர். இவர்கள் குளக்கரைகளில் அமைக்கப்படுவர். மதுரைக்கு அருகில் வைகை ஆற்றின் தென்கரையில் உள்ள விரகனூரில் இக்கன்னிமார்களின் சுடுமண் சிற்பங்கள் உள்ளன. இக்கன்னிமார்களே பிற்காலத்தில் கோயில்களில் சப்த மாதர்கள் என்ற பெயரில் இடம் பெற்றனர். கடலூருக்கு அருகில் தேவனாம் பட்டினத்தில் மீனாட்சி கோயில் உள்ளது. அங்கு சப்த கன்னிகளின் சுடுமண் சிலைகள் உள்ளன. வடஆர்க்காடு மாவட்டத்தில் இக்கன்னிகளின் சிலைகள் கிடைக்கின்றன. 

தமிழ்நாட்டுக் கிராம தேவதைகளில் ஒன்று மாரியம்மன் ஆகும். இது அம்மை, காலரா, காய்ச்சல் போன்ற வேனிற்காலத்து நோய்களைத் தீர்க்கும் தாய்த் தெய்வமாக நம்பப்படுகிறது. இத்தேவியின் அருளைப் பெற ஆண்டு தோறும் சித்திரை - வைகாசி மாதங்களில் கிராமங்களில் திருவிழாக் கொண்டாடுவர். மட்பாண்டஞ் செய்வோர் இத்தேவியின் உருவங்களைச் சுடுமண்ணால் செய்து கொடுப்பர். இத்தெய்வம் "கிராம தேவதை" என்று போற்றப் படுகிறது. திருவிழாக் காலங்களில் மிருக பலி நடைபெறும். இது போன்றே காளியம்மன், முத்தாலம்மன் திருவிழாக்களும் கிராமங்களில் நடைபெறும். திருவிழா முடிந்ததும் சுடுமண் உருவங்கள் அகற்றப்படும். 

பூதவழிபாடு குறித்து சிலப்பதிகாரத்தில் சொல்லப் பட்டிருக்கின்றது. பூதங்களைக் காவல் தெய்வங்களாகவும், சத்திய வாக்குகளைக் காக்கும் கடவுளாகவும் வணங்குவர்.சதுக்க பூதம் என்று சிலப்பதிகாரம் இவற்றை அழைக்கிறது. இப்பூதங்களின் உருவங்கள் சுடு மண்ணால் செய்யப் பட்டவையாகும். இம்மாவட்டத்தில் உள்ள ஆறுமுக மங்கலம் என்ற ஊரில் பூத வழிபாடும், மாடன்(மாடசாமி, சுடலைமாட சாமி)வழிபாடும் இன்றும் சிறப்பாக நடைபெறுன்றன. ஈரோடு மாவட்டத்தில் அண்ணன்மார் கோயில்கள் உள்ளன. அவற்றிலும் சுடுமண் சிற்பங்கள் வைக்கப் பட்டுள்ளன. தென்ஆர்க்காடு மாவட்டத்தில் கன்னியம்மன் என்னும் கிராம தேவதைக்குக் கட்டப் பட்டுள்ள கோயிலில் ஏழு சகோதரர்களின் சுடுமண் சிற்பங்கள் உள்ளன. திருநெல்வேலி மாவட்டப் பகுதியில் பூத வழிபாடு அதிகம் உள்ளது.

ஐயனார் கோயில்களில் துணைக் கோயிலாகவும் மற்றும் தனிக் கோயிலாகவும் கருப்பணசாமி வழிபாடு நடந்து வருகிறது. இவர் கிராம தேவதைகளின் காவல் தெய்வம் என்பர். இவரது சிற்பங்களும் பல இடங்களில் சுடுமண்ணால் செய்யப்பட்டு வண்ணம் தீட்டப் பட்டுள்ளன. இதனை மதுரைக்கு அருகே கீழக் குயில்குடியிலும், செக்கானூரணியிலும், கோச்சடையிலும், சங்கராபுரத்திலும் பிற இடங்களிலும் காணலாம். 

பல கிராமக் கோயில்களில் நேர்த்திக் கடனைச் செலுத்தும் பொருட்டுச் சுடுமண் உருவங்கள் செய்து வைப்பது மரபு. குதிரை, யானை போன்றவை பல கோயில்களில் இடம் பெற்றுள்ளன. குழந்தை வரம் வேண்டுபவர்கள் சுடுமண்ணால் தொட்டிலும் குழந்தையும் செய்து வைப்பர். கை, கால் சுகம் வேண்டுவோர் உடல் உறுப்புகளைச் செய்து வைப்பர். இதனை மடப்புரம், திருப்பாச்சேத்தி, கோச்சடை போன்ற இடங்களில் காணலாம். சேலத்திற்கு அருகில் சேசஞ்சாவாடி என்ற இடத்தில் நாகர் உருவங்கள் செய்து வைக்கப் பட்டுள்ளன. இங்குள்ள நாகர் சிற்பங்கள் பெரும்பாலும் சுடுமண்ணால் செய்விக்கப் பட்டவையாகும். இதுபோன்று பல கிராமக் கோயில்களிலும் காணமுடிகிறது.




</doc>
<doc id="161401" url="https://ta.wikipedia.org/wiki?curid=161401" title="சுதைச் சிற்பங்கள்">
சுதைச் சிற்பங்கள்

சுதைச் சிற்பங்கள் என்பவை சுண்ணாம்பால் உருவாக்கப்பட்ட சிற்பங்கள் ஆகும். மரக் குச்சிகளும் சுண்ணாம்பும் இச்சிற்பங்கள் செய்யப் பயன்படுத்தப்பட்டன. சுதைச் சிற்பங்கள் தமிழகத்தில் பல நூற்றாண்டுகளுக்கு முன்பிருந்தே வழக்கிலிருந்தன. 
பின்னாளில் சுண்ணாம்பிற்குப் பதிலாக சிமெண்ட் பயன்படுத்தப்பட்டது. மரக் குச்சிகளுக்குப் பதிலாக இரும்புக் கம்பிகள் பயன்படுத்தப்பட்டன. முற்காலச் சிற்பங்கள் இன்று காணக் கிடைக்காவிட்டாலும் தமிழ் இலக்கியங்களில் அவை பற்றிய செய்திகள் உள்ளன. பரிபாடலில் மதுரையில் இருந்த மாடம் ஒன்றினையும் அதில் இருந்த சிற்பங்களையும் பற்றியும் விளக்கப்பட்டுள்ளது. 

காவிரிப்பூம்பட்டினத்தில் இருந்த மாளிகைகளில் சுதையினால் செய்யப்பட்ட சிற்ப உருவங்கள் அமைக்கப் பட்டிருந்ததையும், இந்திர விழாவின் போது அந்நகரத்துக்கு வந்த மக்கள் கண்டு களித்ததாகவும் மணிமேகலை கூறுகிறது.

தமிழகத்தில் பல கிராமங்களில் சுடுமண் சிற்பங்களும், சுதைச் சிற்பங்களும் செய்து வழிபடப்பட்டன. இன்றும் திருவிழாக் காலங்களில் வழிபடப்படுகின்றன. அய்யனார், மாரியம்மன், காளியம்மன், அங்காளம்மன், முத்தாலம்மன் போன்ற தெய்வங்கள் மற்றும் அவர்களது வாகனங்கள் சுடு மண்ணாலும், சுதையாலும் செய்யப்பட்டன. திருவரங்கம், சமயபுரம், அழகர் கோவில், சீர்காழி, மதுரை கூடல் அழகர் கோயில் ஆகிய கோயில்களில் கருவறை மூலவர் சிற்பம் சுதையால் செய்து வைக்கப்பட்டுள்ளது. விமானத்தின் மேற்பகுதியிலும், கோபுரங்களிலும் சுதைச் சிற்பங்கள் செய்து வைக்கப்பட்டுள்ளன. அவற்றிற்கு வண்ணமும் பூசப்பட்டுள்ளது.



</doc>
<doc id="161402" url="https://ta.wikipedia.org/wiki?curid=161402" title="பாண்டியர் செப்பேடுகள்">
பாண்டியர் செப்பேடுகள்

பாண்டியர் செப்பேடுகள் என்பது பாண்டிய வேந்தர்கள் கொடுத்த நில தானங்களையும், தன் முன்னோர் நில தானங்களை ஆவணப்படுத்தவும் உருவாக்கப்பட்ட பட்டயங்களாகும். பாண்டியர் செப்பேடுகளில் இடைக்கால மற்றும் பிற்கால பாண்டியர்கள் காலத்தில் கொடுக்கப்பட்ட ஏழு செப்புப்பட்டயங்கள் வரலாற்று முக்கியத்துவம் வாய்ந்ததாய் அமைந்தன. இவை கிடைக்காமல் போயிருந்தால் களப்பிரர் ஆட்சியைத் தமிழ்நாட்டில் வேரறுத்த பாண்டியர் வேந்தன் கடுங்கோன் பற்றி வரலாறு அறியாமலேயே போயிருக்கும். இடைக்கால மற்றும் பிற்கால பாண்டியர்களின் காலங்களைக் கணிப்பதற்கும், முறைப்படுத்துபவதற்கும் வகையிலாமல் போயிருக்கும்.

முற்கால மற்றும் பிற்கால செப்பேடுகளில் ஏழு செப்பேடுகள் மிகவும் முக்கியமானவையாகக் கருதப்படுகின்றன. அவை,

மேற்கூறப்பட்ட 7 செப்பேடுகளையும் வைத்துப் பாண்டியர் ஆட்சிக்காலங்கள் (வரிசை) கணிக்கப்பட்டன. அவை,








மேலுள்ள செப்பேடுகளில் தளவாய்புரம், சின்னமனூர், வேள்விக்குடி போன்ற செப்பேடுகளில் பாண்டிய வேந்தர்கள் செய்ததாகச் சில செயல்கள் குறிக்கப்படுகின்றன. அவை,




</doc>
<doc id="161403" url="https://ta.wikipedia.org/wiki?curid=161403" title="தாமிரபரணி (இலங்கை)">
தாமிரபரணி (இலங்கை)

தம்பபண்ணி ("Thambapanni") அல்லது தாமிரபரணி ("Tamraparni") என்பது இலங்கைக்கு வழங்கப்பட்ட பெயர்களில் ஒன்றாகும். இப்பெயர் எக்காலந்தொட்டு வழங்கப்பட்டுவருகிறது என்பதை, இதுவரை சரியான சான்றுகளுடன் காலவரையறையை நிர்ணயிக்க முடியாதுள்ளது என்பது வரலாற்றாய்வாளர்களின் கருத்தாகும். இருப்பினும் வரலாற்றாய்வாளர்களின் ஆய்வின் ஊடாக பல்வேறு கருத்துக்கள் முன்வைக்கப்பட்டுள்ளன.

தம்பபண்ணி எனும் பெயர் வழங்கப்பட்ட காலத்தை சரியாக நிர்ணயிக்க முடியாது என கூறும் வரலாற்றாய்வாளர்கள், இலங்கையின் காலத்தால் முந்திய, கி.பி. ஆறாம் நூற்றாண்டில் பாளி மொழியில் எழுதப்பட்ட மகாவம்சம் நூலிற்கிணங்க விஜயன் எனும் இளவரசன் அவனது நண்பர்கள் 700 பேருடன், வங்க நாட்டிலிருந்து அவனது தந்தையால் கப்பலில் ஏற்றி நாடுகடத்தப்படுகிறான். அவன் கடைசியாக வந்தடையும் இடம் (இலங்கையில்) தம்பபண்ணி என குறிப்பிடப் பட்டுள்ளது. அதனடிப்படையில் விஜயன் இலங்கைக்கு வந்தடைவதற்கு முன்பே தம்பபண்ணி எனும் இடம் இருந்துள்ளது என்றும், அது மகாவம்சத் தொகுப்பு இடம்பெறுவதற்கு முன்பே வழக்கில் வழங்கப்பட்டுள்ளது என்றும் கொள்ளமுடியும்.

தம்பபண்ணிக்கு வந்தடைந்த விசயன் மற்றும் அவனது நண்பர்கள் ஒரு பெண்ணை (யாக்கினி) கண்டதாகவும், அவளை பின் தொடர்ந்து சென்றவிடத்தில் ஒரு கிராமமும் நாயும் இருந்ததாகவும், அங்கே ஒரு மரத்தடியில் துறவி வடிவில் குவேணி நூல் நூற்றுக்கொண்டிருந்தால் என்றும், அவள் தன் மாய சக்தியால் ஒவ்வொருவராக (விசயன தவர்ந்த) அனைவரையும் ஒரு பொய்கையில் சிறை வைத்தாகவும் மகாவம்சம் கூறுகிறது. பின்னர் நண்பர்களை தேடிச்சென்ற விசயனை "இளவரசன்" என அழைத்ததாகவும் குறிப்பிடப்பட்டுள்ளது. பின்னர் விசயன் தன் நண்பர்களை மீட்டதுடன், குவேணி விசயனிடம் சரணடைந்து, விசயன் தன்னை கொன்றுவிடுவான் என பயந்து, இந்த இராச்சியத்தை விசயனுக்கு அளிப்பதாகவும் வாக்குறுதி அளிக்கிறாள். தன்னை குவேணி ஏமாற்றிவிடக்கூடாது என்பதற்காக விசயன் அவளிடமிருந்து சத்தியம் செய்யும் படி கூறு உறுதிமொழி பெருகிறான். மகாவசம்த்தில் குறிப்பிடப்பட்டுள்ள இந்த நிகழ்வுகள் தம்பபண்ணிக்கு விசயன் வரும் முன்னரே அங்கு மக்கள் வாழ்ந்துள்ளனர் என்பதை எடுத்துக்காட்டுகின்றது. அதுவும் விசயனை "இளவரசன்" என குவேணி அழைத்ததாகக் குறிப்பிடுதல் மற்றும் இராச்சியத்தை விசயனுக்கு அளிக்க வாக்குறுதி வழங்குதல் என்பதன் ஊடாக, விசயனின் வருகைக்கு முன்னர் இலங்கையில் ஒரு இராச்சியம் அமைத்து ஆளும் நிலை இருந்திருக்கிறது, அது விசயனின் நண்பர்கள் 700 பேரையும் சிறை வைக்கும் அளவிற்கான வலிமையுடனும் இருந்திருக்கிறது என்பதும் மகாவம்சம் ஊடாக கிடைக்கப்பெறும் தகவல்களாகும். 

விசயனின் நண்பர்கள் அவ்விடத்தில் தோன்றிய ஒரு பெண்ணை (யாக்கினி) பின் தொடர்ந்து சென்ற ஒவ்வொருவரும் குவேணியால் பொய்கை ஒன்றில் சிறைவைக்கப்படுகின்றனர். கடைசியாக அவர்களை தேடி விசயன் செல்லும் போது, ஒரு மரத்தடியில் துறவி வடிவில் குவேணி நூல் நூற்றுக்கொண்டிருந்தால் என்பதும் மகாவம்சம் கூறும் தகவலாகும். அது விசயன் இலங்கைக்கு வரும் முன்பே இலங்கையில் நெசவு கைத்தொழில் பற்றிய அறிவு இருந்துள்ளதைக் காட்டுகிறது.

மேலும் குவேணி விசயனிடம் சரணடைந்ததன் பின்னர் அவள் விசயனுக்கும் அவன் நண்பர்கள் 700 பேருக்கும் சோறு சமைத்து கொடுத்தாள் என்பதன் ஊடாக விசயனி வருகைக்கு முன்னரே தம்பபண்ணியில் சோறு சமைத்து உண்ணும் பழக்கம் இருந்துள்ளமை மகாவம்சத்தில் கிடைக்கும் தகவலாகும். 

விசயனுக்கும் அவன் நண்பர்களுக்கும் குவேணி உணவு பரிமாறியதுடன் வணிகக் கப்பல்களில் இருந்து கைப்பற்றப்பட்ட பொருட்களையும் கொடுத்தாள் என்பதன் ஊடாக தம்பபண்ணியில் வணிகக் கப்பல்களின் வருகையை பற்றிய தகவலையும் மகாவம்சம் தருகிறது.

உணவு உண்ட பின் இரவு குவேணி ஆடை அணிகலன்கள் அணிந்து ஒரு பதினாறு வயது இளம்பெண் போன்று விசயன் முன் காட்சியளித்தாள் என்பது, ஆடை அணிகலன்கள் அணியும் வளர்ச்சி நிலையில் தம்பபண்ணி இருந்துள்ளதை மகாவம்சம் எடுத்துக்காட்டுகிறது.


</doc>
<doc id="161404" url="https://ta.wikipedia.org/wiki?curid=161404" title="ஹாய் மதன் பாகம் 7 (நூல்)">
ஹாய் மதன் பாகம் 7 (நூல்)

ஹாய் மதன் - பாகம் 7 விகடன் பிரசுரம் வெளியீடாக வெளியான ஒரு நூலாகும். இது விகடன் குழும வார இதழான ஆனந்த விகடனில் வெளிவந்த கேள்வி பதில் பகுதியின் ஏழாம் பாகமாகும். விகடன் வாகசர்களின் பல்வேறு துறை சார்ந்த கேள்விகளுக்கு கார்டூனிஸ்ட் மற்றும் எழுத்தாளர் மதன் அளித்த சுவையான பதில்களின் தொகுப்பு இது.


</doc>
<doc id="161420" url="https://ta.wikipedia.org/wiki?curid=161420" title="சுட்டெழுத்து">
சுட்டெழுத்து

சுட்டெழுத்து என்பது ஒரு குறிப்பிட்ட பொருளையோ மனிதரையோ சுட்டி காட்டும் பொருளில் வரும் எழுத்தாகும். உயிரெழுத்துகளில் 'அ', 'இ', உ' என்ற மூன்று எழுத்துகளும் சுட்டெழுத்துகள் ஆகும். அ என்ற எழுத்து கண் தோன்றாத சேய்மையையும், இ என்ற எழுத்து அண்மையையும் உ என்ற எழுத்து சேய்மைக்கும், அண்மைக்கும் இடைப்பட்டுக் கண்ணுக்குத் தெரியும் நிலத்தையும் சுட்டுவன. அகரம் பேசுவோனுக்கும் கேட்போனுக்கும் சேய்மையிலுள்ள பொருளையும்; இகரம் பேசுவோனுக்கு அண்மையிலுள்ள பொருளையும்; உகரம் கேட்போனுக்கு அண்மையிலுள்ள பொருளையும் சுட்டுவதே பொதுவான மரபாகும். சுட்டெழுத்துக்கள் அகச்சுட்டு (அவன், இவன், உவன்), புறச்சுட்டு(அம்மனிதன், இம்மனிதன், உம்மனிதன்) என இருவகைப்படும்.

தற்காலத்தில் 'உ' என்ற சுட்டெழுத்து தமிழ்நாட்டில் வழக்கில் இல்லை. ஆனால், பழங்காலத்தில் அவ்வெழுத்து வழக்கில் இருந்தது . அதேவேளை இந்த "உ" சுட்டெழுத்து யாழ்ப்பாணத் தமிழ் பேச்சு வழக்கிலும் எழுத்து வழக்கிலும் தற்போதும் தொடர்ந்து இருப்பது ஒரு தனிச்சிறப்பாகும். 'உ' என்ற சுட்டு பல பொருளில் எடுத்தாளப்பட்டுள்ளது. சேய்மைக்கும் அண்மைக்கும் இடையில் உள்ளவற்றைக் குறிக்க 'உ' என்ற சுட்டெழுத்து பயன்பட்டது. நடுவிலுள்ள பொருள்களையும், உயரத்திலுள்ள பொருள்களையும், பின்பக்கம் உள்ள பொருள்களையும் சுட்ட 'உ' பயன்படும்

சான்று:

ஒருசொல்லின் அகத்தே (உள்ளே) நின்று சுட்டுப்பொருளைத் தருவது அகச் சுட்டு எனப்படும்.
சான்று:
அகச்சுட்டுச் சொற்களிலிருந்து சுட்டெழுத்தை நீக்கினால் அச்சொல் பொருள் தராது.

ஒரு சொல்லின் புறத்தே (வெளியே) நின்று சுட்டுப்பொருளைத் தருவது புறச்சுட்டு ஆகும்.
சான்று:
புறச்சுட்டு சொற்கள் பிரித்தாலும் பொருள் தரும். (அ+ பையன், இ+ வீடு, உ+பக்கம்).

அண்மையில் (அருகில்) உள்ளவற்றைக் குறிக்க உதவும் சுட்டு "அண்மைச் சுட்டு" எனப்படும். இ என்ற சுட்டெழுத்து அண்மையைக் குறிக்க உதவுகிறது.
சான்று: 

சேய்மையில் (தொலைவில்) உள்ளவற்றைச் சுட்டிக் காட்ட உதவும் சுட்டு, "சேய்மைச் சுட்டு" எனப்படும், அ என்ற சுட்டெழுத்து தொலைவைக் குறிக்க உதவுகிறது.
சான்று :

தற்காலத்தில் அங்கு, இங்கு, அந்த, இந்த போன்ற சொற்கள் சுட்டுப்பொருளை உணர்த்தி பெருவழக்காக நிற்கின்றன. இது "சுட்டுத்திரிபு" எனப்படும்.
சான்று:

தொல்காப்பியம்- எழுத்ததிகாரம்- நச்சினார்க்கினியம்


</doc>
<doc id="161423" url="https://ta.wikipedia.org/wiki?curid=161423" title="வண்ணநிலவன்">
வண்ணநிலவன்

வண்ணநிலவன் (பிறப்பு: திசம்பர் 15, 1949) ஒரு தமிழ் எழுத்தாளர் ஆவார். தூத்துக்குடி மாவட்டம், தாதன்குளம் என்னும் கிராமத்தில் பிறந்த இவரின் இயற்பெயர் உ. ராமச்சந்திரன் ஆகும். இவர் பாளையங்கோட்டை, திருநெல்வேலி மற்றும் ஸ்ரீ வைகுண்டம் ஆகிய ஊர்களில் படித்தார். ‘துக்ளக்’ பத்திரிகையிலும் பின்னர் ‘சுபமங்களா’ பத்திரிகையிலும் ஆசிரியர் குழுவில் சிறிது காலம் வேலைப் பார்த்தார். தமிழில் குறிப்பிடத்தகுந்த திரைப்படமான ருத்ரையாவின் ‘அவள் அப்படித்தான்’ திரைபடத்தின் வசனகர்த்தாவாகவும் பணியாற்றியுள்ளார்.

இவரின் தந்தை உலகநாதபிள்ளை மற்றும் தாய் இராமலட்சுமி அம்மாள். இவரது பெற்றோர் இவருக்கு வைத்த இயற்பெயர் ராமச்சந்திரன் ஆகும். இவர்களது சொந்த ஊர் திருநெல்வேலி. இவரின் பள்ளிப் பருவத்துக்குப் பிறகு பணி காரணமாக தாதன்குளம், திருநெல்வேலி, ஸ்ரீவைகுண்டம், பாளையங்கோட்டை, பாண்டிச்சேரி, சென்னை உட்பட பல ஊர்களில் வண்ணநிலவன் வசித்துள்ளார். இவர் ஏப்ரல் 07, 1977 அன்று சுப்புலட்சுமி என்பவரை திருமணம் செய்துக் கொண்டார். இவர்களுக்கு ஆனந்த் சங்கர் என்ற மகனும் சசி, உமா என்ற இரு மகள்களும் உள்ளனர். தற்போது சென்னை, கோடம்பாக்கத்தில் வசித்து வருகிறார்.

இவர் நாவல், சிறுகதைகள் மற்றும் கவிதைகள் போன்றவற்றை எழுதி அவை நூல்களாக வெளி வந்திருக்கின்றன.








</doc>
<doc id="161427" url="https://ta.wikipedia.org/wiki?curid=161427" title="வட்டுக்கோட்டை தேர்தல் தொகுதி">
வட்டுக்கோட்டை தேர்தல் தொகுதி

வட்டுக்கோட்டை தேர்தல் தொகுதி ("Point Pedro Electorate") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் வட்டுக்கோட்டை நகரையும் அதைச் சுற்றியுள்ள ஊர்களையும் உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் வட்டுக்கோட்டைத் தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:

24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

1960 ஆம் ஆண்டில் பருத்தித்துறைத் தேர்தல் தொகுதியில் இருந்து உடுப்பிட்டி நகரைச் சேர்ந்த பகுதிகள் உடுப்பிட்டி தேர்தல் தொகுதி என்ற தனித் தொகுதியாகப் பிரிக்கப்பட்டது.

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:

தா. திருநாவுக்கரசு 1982 ஆகத்து 1 இல் இறக்கவே, அவருக்குப் பதிலாக நீலன் திருச்செல்வம் 1983 மார்ச்சு 8 இல் தமிழர் விடுதலைக் கூட்டணி சார்பில் நியமிக்கப்பட்டார்.

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் நீலன் திருச்செல்வம் பருத்தித்துறை தொகுதிக்கான நாடாளுமன்ற இருக்கைகயை இழந்தார்.



</doc>
<doc id="161434" url="https://ta.wikipedia.org/wiki?curid=161434" title="தினமலர் வாரமலர்">
தினமலர் வாரமலர்

தினமலர் வாரமலர் இதழ் தினமலர் நாளிதழின் ஞாயிற்றுக் கிழமையில் இலவச இணைப்பாக வழங்கப்படும் ஒரு இதழாகும்.


தினமலர் நிறுவுனர் டி.வி.ராமசுப்பையர் நினைவாக தினமலர் வாரமலர் வார இதழில் வருடம் தோறும் நடத்தப்படும் சிறுகதை போட்டியாகும். இந்தப் போட்டியில் வாசகர்களின் சிறுகதைகள் தேர்ந்தெடுக்கப்பட்டு பரிசுகள் அளிக்கப்படுகின்றன.


</doc>
<doc id="161437" url="https://ta.wikipedia.org/wiki?curid=161437" title="நகர மண்டபம், கொழும்பு">
நகர மண்டபம், கொழும்பு

நகர மண்டபம், கொழும்பு ("Town Hall, Colombo") என்றழைக்கப்படுவது கொழும்பு மாநகர சபையின் தலைமையகமும் கொழும்பு மேயரின் அலுவலகமும் தெரிவு செய்யப்பட்ட நகரசபையின் சந்திப்பு இடமுமாகும். இது விகாரமகாதேவி பூங்காவின் முன்னால் அமைந்துள்ளது.

அடிக்கல் 1924, மே, 24 அன்று அக்காலத்தில் கொழும்பின் மேயராக இருந்த டி. ரீட் என்பவரால் பதிக்கப்பட்டது, கட்டுமானம் 1927 இல் நிறைவு பெற்றது. இது எஸ்.ஜே. எட்வாட்சு என்பவரால் வடிவமைக்கப்பட்டது. இது ஆரம்பத்தில் மேயரின் அலுவலகம், சபையினர் கூடம், பெரிய விருந்தினர் மண்டபம் தேவைப்படும் நிகழ்வுகளிற்கான இடமாக அமைக்கப்பட்டது. தற்போது நகரசபை நிர்வாக ஊழியர்களின் வதிவிடமாகவுள்ளது. அதன் தோட்டம் பல்வேறு பேரணிகள் மற்றும் இசை நிகழ்ச்சிகள் ஆண்டு முழுதும் நிகழும் இடமாகவுள்ளது.



</doc>
<doc id="161440" url="https://ta.wikipedia.org/wiki?curid=161440" title="பிசித் தீவின் மொழிகள்">
பிசித் தீவின் மொழிகள்

பிசித் தீவின் மொழிகள் ஆங்கிலம், பிசித் தீவின் பூர்வ குடியினர் மொழிகள் மற்றும் இந்தியக் குடியேறிகளின் மொழிகள் என மூன்று விதமாக உள்ளது. தென்கிழக்கு ஆசியாவில் உள்ள பிசித் தீவில் இந்த மூன்றுவித மொழிகளும் பேசப்படுகின்றன. பிசித் தீவின் 1997 ஆம் ஆண்டு அரசியலமைப்புச் சட்டத்தின்படி, பிசித் தீவுகள் ஆங்கிலம், விசிய மொழி (பூர்வகுடியினர் மொழி), இந்துசுத்தானி(இந்தி-உருது) ஆகிய மூன்று ஆட்சி மொழிகளைக் கொண்டுள்ளன. 

பிசிய மொழியைத் தீவின் மக்கள் எண்ணிக்கையில் பாதியளவிலுள்ள பூர்வகுடியினர் தாய்மொழியாகவும், பிறர் இரண்டாம் மொழியாகவும் பேசுகின்றனர். இத்தீவில் 37 விழுக்காடுகள் இந்தியக் குடியினர் ஆவர். இவர்கள் வடநாட்டு மொழிகளான இந்தி, குசராத்தி, பஞ்சாபி ஆகிய மொழிகளையும், தென்னாட்டு மொழிகளான தமிழ், தெலுங்கு, மலையாளம் ஆகிய மொழிகளையும் பேசினாலும், பெரும்பான்மையினரான இந்தி பேசுவோரின் எண்ணிக்கையால் இந்தியே ஆட்சி மொழியானது. குடியேற்றவாத காலத்தில் இருந்து ஆங்கிலம் இத்தீவின் ஆட்சிமொழியாக உள்ளது. 1997 ஆம் ஆண்டுவரை தனி ஆட்சிமொழியாயிருந்தது. அரசு, கல்வி, வியாபாரம் ஆகியவை ஆங்கிலத்திலேயே நடைபெற்றன. குறிப்பிடத்தக்க அளவில் விசிய மொழியிலும் வியாபாரம் நடைபெறுகிறது. பிசித் தீவில் சிறுபான்மையினரால் சில பிசிய மொழிகளும் பேசப்படுகின்றன.

19ஆம் நூற்றாண்டு வரையிலும், பிசித் தீவுகளில் பூர்வகுடியினர் மட்டுமே வசித்தனர். இவர்கள் பிசித் தீவின் மொழிகளை மட்டுமே பேசிவாழ்ந்தனர், பிரித்தானிய ஆதிக்கத்தின்கீழ் இத்தீவு வந்தபோது, இந்தியாவில் இருந்து வேலையாட்கள் கொண்டு வரப்பட்டனர். இவர்களில் இந்துசுத்தானி (இந்தி-உருது) மொழி பேசியவர்களே அதிகம். இன்றைய சூழலில், ஆங்கிலம், பிசி இந்தி, விசிய மொழி ஆகியவை சொல்லளவிலும், இலக்கண அளவிலும், ஒன்றுடன் ஒன்று கலந்திருக்கின்றன. இதேபோன்றே பிற சிறுபான்மையினர் மொழிகளிலும் பிற மொழிகள் கலந்திருக்கின்றன. குறிப்பிடத்தக்க அளவில் சீன மொழி பேசுவோரும் உள்ளனர்.

பிரித்தானியாவின் ஆட்சிக்குட்பட்டதில் இருந்து பிசித் தீவுகளில் ஆங்கிலம் பேசப்பட்டு வருகிறது. பிரித்தானிய ஆட்சிக் காலத்தில், பெரும்பாலான பிசியர்கள் எளிய ஆங்கிலம் பேசக் கற்றிருந்தனர். இன்றும் இங்கு பேசப்படும் ஆங்கிலம் இத்தீவிற்கென்று தனித்துவமானது. மொழியியலாளர்கள் இதை ஆங்கிலத்தின் தனிவட்டார வழக்கு என்று கூறுகின்றனர். இருப்பினும், அரசு பொது ஆங்கிலத்தினைப் பயன்படுத்துகிறது. பிசியம் மற்றும் இந்தி மொழிகளில் இருந்து பல சொற்களைப் பெற்றுக் கொண்டுள்ள கொச்சை ஆங்கிலத்தை,
வழிபடும் இடங்களிலும் பொது இடங்களிலும் பயன்படுத்துகின்றனர்.

பிசித் தீவின் கிழக்குப் பகுதியினர் மொழியே ஆட்சி மொழியாகத் தேர்ந்தெடுக்கப்பட்டுள்ளது. இதுவே பவுன் அல்லது பிசியம் அல்லது விசிய மொழி எனப்படுகிறது. இம்மொழியினை 300,000 மக்கள் தாய்மொழியாகவும் மேலும் 300,000 மக்கள் இரண்டாம் மொழியாகவும் பேசுகின்றனர். பிரித்தானியரால் இம்மொழி ஆட்சிமொழியாக்கப் பட்டதன் காரணம், இது ஆதிக்க மொழியாக மட்டுமின்றி, அரச வம்சத்தினர் மொழியாகவும் விளங்கியதுமாகும். இம்மொழி, பிற மொழிச் சொற்களை ஏற்றுக் கொண்டு பொது மொழியாக ஆனது.

இது பிசி உருது, பிசி இந்துசுத்தானி என்றும் அழைக்கப்படுகிறது. இங்கு குடியேறிய இந்தியரில் பெரும்பான்மையினர் இந்துசுத்தானி பேசுகின்றனர். இங்கு பேசப்படும் இந்துசுத்தானி (இந்தி-உருது மொழி) இந்தியாவின் அவாதி மற்றும் போச்சுப்புரி மாவட்டப் பகுதிகளில்
பேசப்படும் வட்டார மொழி. தற்போது பல ஆங்கில, பிசிய மொழிச் சொற்களை ஏற்றுக் கொண்டுள்ளது. பிசி இந்திக்கும் இந்திய இந்திக்கும் உள்ள தொடர்பு, ஆப்பிரிக்கான்சுக்கும் இடச்சு மொழிக்கும் உள்ள தொடர்பை ஒத்திருக்கிறது. தொடக்கத்தில், கிழக்கு இந்தியப் பகுதிகளில் இருந்து மக்கள் அழைத்து வரப்பட்டாலும், பின்னாளில், ஏறத்தாழ 15000 மக்கள் தமிழ்நாடு, ஆந்திரப் பிரதேச மாநிலங்களில் இருந்தும் அழைத்து வரப்பட்டனர். இருப்பினும் பின்னர் வந்த தமிழர்களும், தெலுங்கர்களும், மலையாளிகளும் ஏற்கனவே நிலை பெற்றிருந்த இந்தி மொழியைக் கற்கவேண்டிய நிலைக்குத் தள்ளப்பட்டனர்.

பிசித் தீவில் பன்மொழிகளைப் பேசும் மக்கள் வசிக்கிறார்கள். இத்தீவுடன் இணைக்கப்பட்ட ரொடுமா என்னும் தீவில் வாழும் ரொடுமிய மக்கள் 12000 பேர் ரொடும மொழி எனப்படும் மொழியைப் பேசுகின்றனர்.

தமிழ், தெலுங்கு, பஞ்சாபி, குசராத்தி, மலையாளம் ஆகிய மொழிகளைப் பேசும் மக்கள் இங்கு வாழ்கின்றனர். குடும்பத்தினரிடம் தாய்மொழியில் பேசினாலும், பிறருடன் பிசி இந்தி மொழியில் பேசுகின்றனர். 

சீனக் கண்டோனிசு மொழியைப் பேசும் சீனர்களும் இங்கு குடியேறுவதால் இம்மொழியும் பரவலடைந்து வருகிறது. வேறு சில தீவு மொழிகள் பேசப்படுகின்றன. பனாபிய மொழியைப் பேசுவோர் 3000 பேர் இருக்கின்றனர். சிறுபான்மையினர் துவாலிய மொழியையும், தோங்க மொழியையும் பேசுகின்றனர்.



</doc>
<doc id="161446" url="https://ta.wikipedia.org/wiki?curid=161446" title="அமெரிக்க தேசிய மருத்துவ நூலகம்">
அமெரிக்க தேசிய மருத்துவ நூலகம்

அமெரிக்க தேசிய மருத்துவ நூலகம் (United States National Library of Medicine) (குறுக்கம்: NLM) அமெரிக்க அரசாங்கத்தால் நடத்தப்படுகின்றது. இந்நூலகம், உலகத்தில் உள்ள மருத்துவ நூலகங்களிலேயே மிகப்பெரியதாகும். ஐக்கிய அமெரிக்காவில் உள்ள தேசிய நல கழகத்தின் ஒரு பிரிவான இந்நூலகம் மேரிலாந்து (மேரிலன்ட்) மாநிலத்திலுள்ள பெதெஸ்தாவில் உள்ளது. இங்கு மருத்துவம் மற்றும் அறிவியல் தொடர்பான, உலகத்தின் மிகப்பழைய, அரிதாக உள்ளவற்றையும் சேர்த்து, ஏழு மில்லியனுக்கு மேற்பட்ட புத்தகங்களும், அறிவியல் ஆய்விதழ்களும், தொழில்நுட்ப அறிக்கைகளும், கையெழுத்துப்படிகளும், நுண்படச்சுருள்களும் (microfilms), புகைப்படங்களும், படிமங்களும் உள்ளன.

1984 - ஆம் ஆண்டிலிருந்து தற்சமயம்வரை இந்நூலகத்தின் நிருவாகியாக இருப்பவர் டொனால்ட் லிண்ட்பெர்க் ஆவார்.



</doc>
<doc id="161461" url="https://ta.wikipedia.org/wiki?curid=161461" title="குமுதம் குழுமம்">
குமுதம் குழுமம்

குமுதம் குழுமம் வார இதழ்கள், பதிப்பகம், இணையம், மின் இதழ்கள் என்று பல்வேறு தளங்களில் இயங்கும் நிறுவனமாகும். குமுதம் பப்ளிகேஷன்ஸ் (பி) லிமிடெட் நிறுவனம் எஸ். ஏ. பி அவர்களால் தொடங்கப்பட்டது.


குமுதம் டாட் காமில் கார்ட்டூன்கள், புகைப்படங்களின் கேலரி, விளையாட்டு, செய்திகள், ஜோதிடம் போன்றவை இடம்பெறுகின்றன.

செய்திகள், அரசியல், குமுதம் பைனான்ஸ், திரைப்படம், பக்தி&இசை, ஆரோக்கியம் & மகளிர்பக்கம், பொழுதுபோக்கு, திரைப்பட முன்னோட்டம் போன்றவை குமுதம் வெப் டிவியில் இடம்பெறுகின்றன.


</doc>
<doc id="161466" url="https://ta.wikipedia.org/wiki?curid=161466" title="குமுதம் ரிப்போர்ட்டர் (இதழ்)">
குமுதம் ரிப்போர்ட்டர் (இதழ்)

குமுதம் ரிப்போட்டர், குமுதம் பப்ளிக்கேஷன் நிறுவனத்தினரால் வெளியிடப்படும் புலனாய்வு இதழாகும்.

அரசியல், திரைப்படம், சமூகத்தில் நடக்கும் சம்பவங்கள், உலக செய்திகள் இவ்விதழில் முக்கிய இடம் பெறுகின்றன.


ஆன்லைன் ஆப்பு, அரசியல் கட்சிகள், நபர்கள், அமைச்சர்கள் பற்றிய செய்திகள், முக்கிய சம்பங்களைப் பற்றி பிரத்தியேக கட்டுரை போன்றவை இடம் பெறுகின்றன.


</doc>
<doc id="161474" url="https://ta.wikipedia.org/wiki?curid=161474" title="முத்து (திரைப்படம்)">
முத்து (திரைப்படம்)

முத்து, 1995-ம் ஆண்டு தமிழில் வெளிந்த திரைப்படமாகும். இத்திரைப்படத்தை கே. எஸ். ரவிக்குமார் இயக்க, ரஜினிகாந்த், மீனா, ரகுவரன், சரத் பாபு, ராதாரவி, செந்தில் மற்றும் வடிவேலு நடிப்பில் வெளிவந்தது. இத்திரைப்படத்திற்கு ஏ. ஆர். ரகுமான் இசையமைத்திருந்தார். இது மலையாளத் திரைப்படம், "தேன்மாவின் கொம்பது" (1994) என்பதின் மறுஆக்கம் என்று கூறப்படுகிறது.

இத்திரைப்படம் தெலுங்கிலும் இதே பெயரில் வெளியானது. இத்திரைப்படம் சப்பானிய மொழியில் முத்து ஓடூரு மகாராஜா (ムトゥ 踊るマハラジャ) அதவாது முத்து - ஆடும் அரசர் என்ற பெயரில் வெளியாகி மிகவும் பிரபலமானது. இத்திரைப்படம் இந்தியில் முத்து மகாராஜா என்ற பெயரில் மொழிபெயர்ப்பு செய்யப்பட்டு வெளியானது.


"முத்து", ஜப்பானிய மொழியில் வெளியான முதல் இந்தியத் திரைப்படம்.) நல்ல வரவேற்பையும் பெற்றது. இந்திய பிரதமர் மன்மோகன் சிங் இத்திரைப்படத்தைப் பற்றி 2006-ம் ஆண்டு திசம்பர் 14-ம் நாள் ஜப்பானில் நடைபெற்ற விழாவொன்றில் குறிப்பிட்டுள்ளார்.

இத்திரைப்படம், நல்ல வரவேற்பு பெற்றது, இது வெற்றித்திரைப்படமாக அதிகாரப்பூர்வமாக அறிவிக்கப்பட்டது.




</doc>
<doc id="161498" url="https://ta.wikipedia.org/wiki?curid=161498" title="அம்ப்போரா மதுச்சாடி">
அம்ப்போரா மதுச்சாடி

அம்ப்போரா மதுச்சாடி என்பது யவனர்களால் (கிரேக்கர், ரோமானியர்) செய்யப்பட்ட மதுச்சாடிகளாகும். இவை புதிய கற்காலம் முதலே கிரேக்கர்களால் தயாரிக்கப்பட்டன. இவை தமிழகத்தில் இரவிமங்கலம் போன்ற இடங்களில் காணப்படுவதால் இவற்றின் மூலம் யவனர் மற்றும் தமிழருக்குமான தொடர்புகளை அறிய முடியும்.

இச்சாடிகள் கி.மு. ஏழாம் நூற்றாண்டிலேயே கிரேக்கர்களால் தயாரிக்கப்பட்டாலும் கி.பி. முதலாம் நூற்றாண்டு இவற்றில் தமிழ் பிராமி எழுத்துக்கள் பொறிக்கப்பட்டு அவற்றில் தென்னிந்திய பாசி மணிகளும் பொறிக்கப்பட்டு புழக்கத்தில் இருந்தன. தமிழ் பிராமி எழுத்து பொறித்த அம்போரா சாடி ஒன்றின் பகுதி "ணாந்தை கீரன்" என்ற பெயருடன் ஓமான் நாட்டில் காணப்படுவது கி.பி. முதலாம் நூற்றாண்டில் அப்பகுதியில் தமிழரின் வணிகச் செல்வாக்கு பரவியதை காட்டுகிறது.


</doc>
<doc id="161506" url="https://ta.wikipedia.org/wiki?curid=161506" title="பாண்டியர் குடிப்பெயர்கள்">
பாண்டியர் குடிப்பெயர்கள்

சேரர்களுக்கும், சோழர்களுக்கும் பல குடிப்பெயர்கள் இருந்தது போலவே பாண்டியர்களுக்கும் பல குடிப்பெயர்கள் இருந்தன. 

அவற்றுள் பாண்டியன் என்பது பொதுப்பெயர். 
செழியன், வழுதி, மாறன், பஞ்சவன், கவுரியர், தென்னவன், தென்னர் ஆகியன சங்ககாலத்திலேயே வழங்கப்பட்ட பெயர்கள். 
சடையவர்மன், மாறவர்மன் என்னும் அடைமொழிகளைப் பிற்காலப் பாண்டியர் வரலாற்றில் காணமுடிகிறது. 

இந்தக் குடிப்பெயர் அடைமொழிகளுடன் குறிப்பிடப்படும் பாண்டிய மன்னர்கள் சிலரும் காணப்படுகின்றனர். இவர்களது பெயர்கள் எந்த மன்னனைக் குறிக்கின்றன என ஒப்பிட்டுப் பார்க்க வேண்டியவை.


</doc>
<doc id="161520" url="https://ta.wikipedia.org/wiki?curid=161520" title="பஞ்சவன் (வானவர்கோன் ஆரம் பூண்டவன்)">
பஞ்சவன் (வானவர்கோன் ஆரம் பூண்டவன்)

வானவர் கோன் என இந்திரனைக் குறிப்பிடுவர். இவன் கழுத்திலிருந்த மாலையைப் பஞ்சவன் என்னும் பெயர்கொண்ட பாண்டியன் ஒருவன் பூண்டிருந்தான் என்று பாராட்டப்படுகிறான். இந்திரனை வென்று பெற்றான் எனச் சிலப்பதிகாரம் குறிப்பிடுகிறது. தெய்வமாகிய கண்ணகியை வள்ளைப்பாட்டுப் பாடி வாழ்த்தும் மகளிர் இவ்வாறு வாழ்த்துகின்றனர். 

இந்திரன் எதற்காகப் இந்தப் பாண்டியனுக்குத் தன் ஆரத்தைக் கொடுத்தான் என்பதையும் சிலப்பதிகாரம் குறிப்பால் உணர்த்துகிறது. பாண்டியன் இந்திரனோடு போரிட்ட போது இந்திரன் தலையிலிருந்த மணிமுடிச் சங்கினை உடைத்தெறிந்தானாம். அதனால் சினம் கொண்ட இந்திரன் தன் கட்டுப்பாட்டில் இருந்த மழை மேகங்களைப் பாண்டியன் நாட்டில் பெய்யாமல் தடுத்துவிட்டானாம். பாண்டியன் மழை பெய்யாமல் தன் நாட்டின்மீது சென்றுகொண்டிருந்த மழைமேகங்களைக் கட்டி இழுத்து தன் நாட்டில் மட்டும் மழை பெய்யும்படிச் செய்தானாம். இதனைக் கண்ட இந்திரன் பாண்டியனுக்குத் தன் ஆரத்தைக் பொடுத்துச் சமாதானம் செய்துகொண்டான் போலும். 


</doc>
<doc id="161522" url="https://ta.wikipedia.org/wiki?curid=161522" title="வள்ளைப்பாட்டு">
வள்ளைப்பாட்டு

மகளிர் நெல் முதலான தானியங்களைக் குற்றுவர். அப்போது அவர்களது வளையல்கள் குலுங்கும். ஒருவர் இரு கைகளும் மாறி மாறி வர உலக்கைமூச்சு போடும்போதும், இருவர் சேர்ந்து, இருவரது நான்கு கைகளாலும் உலக்கைமூச்சுப் போடும்போதும் வளையல் பண்ணிசை பிறக்கும். இதற்கு வள்ளை என்று பெயர். இப்படிக் குற்றும்போது பாடலும் பாடுவர். இதற்கு வள்ளைப்பாட்டு என்று பெயர்.
தினையைச் சந்தன மர உரலில் போட்டு யானைத் தந்த உலக்கையால் குற்றும் மகளிர் பாடிக்கொண்டே குற்றுகின்றனர். குற்றுவோர் தலைவியும் தோழியும். திருமணம் செய்துகொள்ளாமல் காலம் கடத்தும் தலைவன் இயல்பினைப் பழித்துத் தலைவி பாடுகிறாள். அந்த இயல்பில் பொருள் இருப்பதாகத் தோழி பாடுகிறாள். இருவரும் மாறி மாறிப் பாடுகின்றனர். ஓர் எடுத்துக்காட்டு

தலைவி இயற்பழித்துப் பாடியது
தோழி இயற்படப் பாடியது
தெய்வமாகிய கண்ணகியை வள்ளைப்பாட்டுப் பாடி வாழ்த்தும் மகளிர் இவ்வாறு வாழ்த்துகின்றனர்.

<poem>பாடல் சால் முத்தம் பவள உலக்கையால்
மாட மதுரை மகளிர் குறுவரே
வானவர்கோன் ஆரம் வயங்கிய தோள் பஞ்சவன்
மீனக் கொடி பாடும் பாடலே பாடல்
வேப்பந்தார் நெஞ்சு உணக்கும் பாடலே பாடல் </poem>


</doc>
<doc id="161527" url="https://ta.wikipedia.org/wiki?curid=161527" title="நகர மண்டபம், சிங்கப்பூர்">
நகர மண்டபம், சிங்கப்பூர்

சிங்கப்பூர் நகர மண்டபம், சிங்கப்பூரின் தேசிய இடமாக அறிவிக்கப்பட்ட கட்டிடங்களில் ஒன்று.. வரலாற்றுச் சிறப்புமிக்க படாங், சிங்கப்பூர் உச்சநீதிமன்றம் ஆகியவை அருகில் அமைந்துள்ளன.

நகர மண்டபம் 1926 முதல் 1929 ஆம் ஆண்டுவரை கட்டப்பட்டு முதன்மை வளாகம் என்று அழைக்கப்பட்டு வந்தது. இரண்டாம் உலகப் போர் நடைபெற்ற காலத்தில், ஜப்பானியர்கள் தங்கள் செயல்பாடுகளை இவ்வளாகத்திலேயே செய்து கொண்டனர். 1943 ஆம் ஆண்டில், இந்திய தேசிய ராணுவத்தின் தலைவராய் இருந்த சுபாசு சந்திரபோசு, இந்தியா பிரித்தானியரிடமிருந்து விடுதலை அடைய வேண்டும் என்று பேரணி நடத்தினார். போரின் முடிவில், ஜப்பானிய இராணுவத் தளபதி, மவுண்ட்பேட்டன் பிரபுவிடம் சரணடைந்தார். பின்னர் இக்கட்டிடம் தற்போதைய பெயருக்கு மாற்றப்பட்டது. சிங்கப்பூருக்கு நகர அந்தஸ்து வழங்கப்பட்டது. தன்னாட்சிக் காலத்தின்போது, அதிபர் லீ குவான் யீ, இவரது எட்டு அமைச்சர்கள் ஆகியோர் இவ்வளாகத்திலேயே ஆட்சிப் பொறுப்பேற்றனர். சிங்கப்பூரின் அரசரான யுசூப் பின் இசாக் என்பாரும் இங்குதான் உறுதிமொழியேற்றார். அரசுப் பணிகளை மேற்கொள்வதற்காக, 1987 ஆம் ஆண்டில் இக்கட்டிடம் பெரிதும் மேம்படுத்தப்பட்டது 1988 ஆம் ஆண்டில், 12 நீதிமன்ற அறைகள் அருகிலுள்ள உச்சனீதிமன்றதுக்கு மாற்றப்பட்டன.
இங்கு சிங்கப்பூரின் அரையாண்டுக் கூட்டம், உலக வங்கிக்கான சந்திப்பு, பன்னாட்டு நிதியமைப்புக்கான கூட்டம் உட்பட முக்கியக் கூட்டங்கள் நிகழும்.

2015 ஆம் ஆண்டிற்குள் அருகிலுள்ள உச்சநீதிமன்ற வளாகமும், நகர மண்டபமும் தேசிய கலை காட்சியகமாக மாற்றப்படும்.



</doc>
<doc id="161529" url="https://ta.wikipedia.org/wiki?curid=161529" title="நகர மண்டபம்">
நகர மண்டபம்

அரசின் முக்கியக் கூட்டங்கள் பல நகர மண்டபத்திலேயே நடைபெறும்.
இப்பெயரிலுள்ள கட்டுரைகள்:


</doc>
<doc id="161532" url="https://ta.wikipedia.org/wiki?curid=161532" title="பிசியில் தேசிய மொழிக்கான விவாதம்">
பிசியில் தேசிய மொழிக்கான விவாதம்

பிசித் தீவின் ஆட்சிமொழிகளாக ஆங்கிலம், பிசிய மொழி, பிசி இந்தி ஆகிய மொழிகள் உள்ளன. 1997 ஆம் ஆண்டு சட்டத்திற்குப் பின் இம்மூன்று மொழிகளுக்கும் சம உரிமை வழங்கப்பட்டாலும், முன்னர் ஆங்கிலம் மட்டுமே ஆட்சி மொழியாக இருந்தது.

பிசித் தீவின் பள்ளிகளில் விசிய மொழியையும், வாய்ப்பிருந்தால் இந்தியையும் கற்பிக்க வேண்டும் என விவாதங்கள் எழுந்திருக்கின்றன. 2005, மே, சூன் மாதங்களில் பிசித் தீவுத் தலைவர்கள் பலர் விசிய மொழியின் நிலை உயர்த்தப்படவேண்டும் என்று கோரிக்கை விடுத்தனர். கல்வியமைச்சராயிருந்த ரோ தெய்முமு கெபா என்பவர் விசிய மொழியை பள்ளிகளில் கட்டாயப் பாடமாக்க வேண்டும் என்றும் கூறினார். விசிய மொழியை தேசிய மொழியாக அங்கிகரிப்பது தேசத்தின் ஒற்றுமையைக் காக்கும் என்று தேசத்தின்
அடையாளமாகத் திகழும் என்றும் கோரியிருந்தனர்.

பிசி உழைப்பாளர் கட்சியின் தலைவர் மகேந்திர சவுத்திரியும், விசிய மொழிக்கு தேசிய மொழி என்னும் அங்கிகாரம் வழங்கப்பட வேண்டும் என்றும் கட்டாயப் பாடமாக்கப்பட வேண்டும் என்றும் இதே நிலை இந்திக்கும் தரப்பட வேண்டும் என்றும் கூறியிருந்தார்.
முன்னாள் கல்வி அமைச்சர் டவுபா வகடலே என்பார், இந்தி அனைத்துப் பள்ளிகளிலும் கற்பிக்கப்படுவதை ஆதரிப்பதாகவும், அதே நேரத்தில் விசிய மொழிக்கு முன்னுரிமை அளிக்கப்பட வேண்டும் என்றும் கூறியிருந்தார். இவர் கூறியது, ”இந்தியர்கள் தங்கள் மொழியை இழந்தாலும், மீட்க முடியும், அவர்களுக்கென ஒரு கண்டமே உள்ளது. ஆனால், விசிய மொழியை உலகில் வெறும் மூன்றரை இலட்சம் பேர் மட்டுமே பேசுகின்றனர். எங்கள் மொழியை இழந்தால் மீட்க முடியாது. அதனால்தான் விசிய மொழிக்கும் முக்கியத்துவம் வேண்டுகிறோம்.”

மாவட்டக் குழு ஒன்று பள்ளிகளில் நடத்திய ஆய்வில் இரண்டாம் வகுப்ப படித்த மாணவர்கள் பலருக்கு தங்கள் தாய்மொழியைப் பேசத் தெரியவில்லை என்று கண்டறியப்பட்டுள்ளது. இதற்கு தீர்வு காணப்பட வேண்டும் எனத் தெரிவிக்கப்பட்டுள்ளது.

துணைப் பிரதமர் யோனி மதிராயிவிவி, “தன்னை ஆங்கிலம் படிக்க வைப்பதில் தன் பெற்றோர் முக்கியத்துவம் காட்டியதாகவும், அதனால் விசிய மொழியைக் கற்க முடியவில்லை” என்றார். மேலும், குழந்தைகள் தங்கள் தாய்மொழியைத் தானே கற்றிடுவர் என்ற எண்ணம் தவறானது என்று தெரிவித்திருந்தார்,

ஆரிய பிரதிந்தி சபையின் தலைவர் கமலேசு ஆரியா, ”மொழியின் வழியாகவே மக்கள் பழக்கவழக்கங்களை அறிந்துகொள்ள முடியும். எனவே, விசிய மொழி, இந்துசுத்தானி ஆகிய இருமொழிகளும் பள்ளிகளில் கற்பிக்கப்பட வேண்டும்.” என்றார். இவரது அமைப்பு இந்திய சிறுவர்களுக்கு விசிய மொழியை இலவசமாகக் கற்பித்தது. விசிய மொழி புவியளவிலும், எண்ணிக்கையளவிலும், குறைந்த அளவில் பேசப்படுவதால் இதற்கு முன்னுரிமை அளிக்கப்பட வேண்டும் எனத் தெரிவித்திருந்தார்.

சபாநாயகர் கப்பர் அகமது, “விசிய மொழியைத் தேசிய மொழியாக்குவதன்மூலம், தேசிய ஒருமைப்பாடு கிடைக்கும். நமக்கெல்லாம் பொது மொழியாக ஒரு மொழி கற்பிக்கப்பட வேண்டும்” என்றார். தன்னால் விசிய மொழியைப் பேச இயலாததை குறை எனக் கூறி வருந்தினார்.



</doc>
<doc id="161536" url="https://ta.wikipedia.org/wiki?curid=161536" title="வண்ணச்சரபம் தண்டபாணி சுவாமிகள்">
வண்ணச்சரபம் தண்டபாணி சுவாமிகள்

வண்ணச்சரபம் தண்டபாணி சுவாமிகள் (1839 நவம்பர் 22 - 1898 சூலை 5) தமிழுக்கும், தமிழிசைக்கும் இலக்கணம் தந்தவர். இவரது இலக்கண நூல்கள் முன்னோரின் கருத்துக்களோடு முரண்பட்டவை அல்ல. எனினும் பிற இலக்கண ஆசிரியர்களைப் போல முன்னோர் இலக்கண நூற்பாக்களை இவர் எடுத்தாளவில்லை. தமிழ் மொழியின் வளர்ச்சி நிலையைக் கருத்தில் கொண்டு இலக்கணம் பாடியுள்ளார். 19 ஆம் நூற்றாண்டில் ஆங்கிலேயர் ஏகாதிபத்தியத்தை எதிர்த்து ’ஆங்கிலியர் அந்தாதி’ பாடியவர்.

தமிழ்நாட்டில் நெல்லைச் சீமையில் நெற்கட்டும் செவ்வல் சிற்றரசிடம் படைத்தலைவராகப் பணியாற்றிய செந்தில்நாயகம் பிள்ளை- பேச்சிமுத்து அம்மையாருக்கு 1839 இல் மகனாகத் தோன்றினார். இவரது இயற்பெயர் சங்கரலிங்கம். தனது பதின்மூன்று வயதில் ’வண்ணம்’ என்ற சந்தப்பா பாடுவதில் வல்லமை பெற்றிருந்ததால் வண்ணச்சரபம் என்றும் அருணகிரி நாதரின் அடியொற்றித் திருப்புகழ் பல படைத்ததால் ‘ திருப்புகழ் சுவாமிகள்’ என்றும். அரையில் கௌபீனமும், கையில் தண்டமும் கொண்டிருந்ததால் தண்டபாணி சுவாமிகள் என்றும் அழைக்கப்பட்டார்.

தண்டபாணி சுவாமிகள் ‘சர்வதாரணி’ எனும் எழுத்தாணி மூலம் பனையோலையில் படைத்த பாடல்கள் பலவாகும். இவர் பாடிய தமிழிசைப் பாடல்கள் ஒரு லட்சத்துக்கு மேற்பட்டவை. அவற்றில் பாதி பாடல்களுக்கு மேல் இவராலேயே கிழித்தெறியப்பட்டன. எஞ்சியுள்ளவை 50 ஆயிரம் பாடல்கள். 



தமிழில் வழிபாடு செய்யவேண்டும் என்னும் கருத்துடைய இவர் தமிழ்ச்சுவை அறியாத் தெய்வம் உளதெனின் அது பேய் எனப் பாடுகிறார். 

தமிழிசை வளர்ச்சியில் இவருக்குத் தனி இடம் உண்டு. தியாகராசர், முத்துசுவாமி தீட்சிதர், சியாமா சாஸ்திரிகள் முதலானோர் தெலுங்கிலும், சமற்கிருதத்திலும் கர்நாடக இசையை வளர்த்துப் பாடப்பட்டுவந்த காலத்தில் இவர் தமிழில் வண்ணம் பாடியும், வண்ணத்தியல்பு என்னும் இலக்கணநூல் யாத்தும் தமிழிசைக்கு உயிரூட்டினார்.


</doc>
<doc id="161537" url="https://ta.wikipedia.org/wiki?curid=161537" title="2012 வட இந்திய பெருங்கடல் சூறாவளி பருவம்">
2012 வட இந்திய பெருங்கடல் சூறாவளி பருவம்

2012 வட இந்தியப் பெருங்கடல் சூறாவளி பருவம் என்பது வெப்ப மண்டல சுழற்சியால் சூறாவளி உருவாகும் நிகழ்வு ஆகும். இந்த மிக வெப்ப மண்டல சூறாவளிகள் வடக்கு இந்தியப் பெருங்கடலில் உருவாகும். வட இந்திய பெருங்கடல் சூறாவளி பருவம் வழக்கமாக ஒவ்வொரு ஆண்டும் ஏப்ரல் மற்றும் டிசம்பர் இடையே உருவாகும் நிகழ்வு ஆகும், ஆனால் சூறாவளிகள் மே மற்றும் நவம்பர் இடையே உச்சநிலை அடைகின்றது.




</doc>
<doc id="161566" url="https://ta.wikipedia.org/wiki?curid=161566" title="விகடன் டாக்கீஸ்">
விகடன் டாக்கீஸ்

விகடன் டாக்கீஸ் என்பது விகடன் குழுமத்தின் திரைப்பட தயாரிப்பு நிறுவனமாகும். சிவா மனசுல சக்தி, வால்மீகி போன்ற படங்களை இந்நிறுவனம் தயாரித்துள்ளது.

சிவா மனசுல சக்தி (திரைப்படம்)


</doc>
<doc id="161586" url="https://ta.wikipedia.org/wiki?curid=161586" title="தமிழிசை வளர்ச்சி">
தமிழிசை வளர்ச்சி

தமிழானது இயல், இசை, கூத்து என முத்தமிழாகப் போற்றப்பட்டு வந்தது. 


</doc>
<doc id="161592" url="https://ta.wikipedia.org/wiki?curid=161592" title="மலையமான் (கதைமாந்தர்)">
மலையமான் (கதைமாந்தர்)

மலையமான் கல்கி எழுதிய பொன்னியின் செல்வன் புதினத்தில் வருகின்ற சோழ சிற்றரசர் ஆவார். வரலாற்றில் இடம்பெற்ற மலையமான் வம்சத்தில் ஒருவரை சற்று புனைவுடன் இணைத்து கதாப்பாத்திரமாக வடிவமைத்துள்ளார் கல்கி. 

திருக்கோவிலூர் எனும் ஊரைத் தலைநகராகக் கொண்ட மலைநாட்டினை ஆளும் சிற்றரசராக மலையமான் சித்தரிக்கப்படுகிறார். சுந்தர சோழரை மணந்து சோழப்பேரரசியாக இருக்கும் வானமா தேவியின் தந்தையாகவும், ஆதித்த கரிகாலன், குந்தவை, அருள்மொழி வர்மன், ஆகியோரது தாத்தாவாகவும் மலையமான் வருகிறார். ஆதித்த கரிகாலனோடு காஞ்சியில் தங்கியிருக்கும் மலையமான். பார்த்திபேந்திரன், ஆதித்த கரிகாலனோடு அவ்வப்போது உரையாடுகிறார். சுந்தர சோழர், வானமாதேவி திருமணத்தையும், ஆதித்த கரிகாலன் திருக்கோவிலூர் அரண்மனையில் பிறந்தையும், அவனுக்கு கரிகால் வளவன் என்றும், இராஜாதித்தியர் என்று பெயர் வைக்க பெரும் சண்டை நடந்ததையும் ஆதி்த்த கரிகாலனிடம் விவரிக்கிறார் மலையமான். இராஜாத்தித்தரின் போர்களை பற்றி மலையமான் வியந்து கூறிக் கொண்டிருக்கும் போது ஆதித்த கரிகாலன் ஒரு காட்சியைச் சுட்டிக் காட்டுகிறான். 

இராஜாளி ஒன்று தன் கால் நகங்களில் ஒரு புறாவைக் கொத்தித் தூக்கிக் கொண்டிருப்பது போலவும், இன்னொரு புறா அந்த இராஜாளியுடன் பாயப் போவது போலவும் தத்ரூபமாக அமைக்கப்பட்ட சிற்பத்தினை இருவரும் காண்கிறார்கள். ஆதித்த கரிகாலன் அந்த சிற்பத்தினைச் செய்த சிற்பி வன்மம் நிறைந்தவனாக இருக்ககூடும் என்று விவரிக்கிறான். அவனுக்கு வீரபாண்டியனைக் கொல்லும் போது தடுக்க முயன்ற நந்தினியின் ஞாபகம் வருகிறது. அவ்வாறான சந்தர்ப்பத்தில் தான் இருந்தாலும் எதிரியைக் கொல்வேன் என்று மலையமான் கூறுகிறார். தன்னுடைய மகள் வானமாதேவி அவ்வாறு எதிரியிடம் கெஞ்ச மாட்டாள் என்றும் உறுதியாக தெரிவிக்கிறார். கடம்பூரை ஆண்டுகொண்டிருக்கும் சம்பபுவரையர் வம்சத்திற்கும் மலையமான் வம்சத்திற்குமான நெடும் பகையைக் கல்கி விவரித்துள்ளார். 

ஆதித்த கரிகாலன் சம்புவரையர் மாளிகைக்குச் செல்ல நினைக்கும் போது, மலையமான் முதலில் தடுக்கின்றார். பின்பு ஆதித்த கரிகாலனை நண்பர்களின் துணையோடு அனுப்பி விடுகிறார். சோழப் பேரரசனாக ஆதித்த கரிகாலன் திகழச் சம்புவரையர் மகள் மணிமேகலையைத் திருமணம் செய்து கொள்ள வேண்டியது அவசியம் என்று நம்புகிறார். பெரும் படைதிரட்டி கடம்பூர் மாளிகைக்கு அருகிலேயே இருக்கிறார். ஆதித்த கரிகாலன் கொல்லப்பட்ட அன்றிரவு அவனைக் கட்டியணைத்து அழுகிறார். தன்னுடைய படைகளை விட்டு மாளிகையைத் தரைமட்டம் ஆக்கும்படி கட்டளையிடுகிறார். ஆனால் அதற்கு முன்பே மாளிகையில் தீ பரவிவந்ததால், ஆதித்த கரிகாலன் உடலைத் தஞ்சைக்கு ஊர்வலமாக எடுத்துச் செல்கிறார்.



</doc>
<doc id="161596" url="https://ta.wikipedia.org/wiki?curid=161596" title="நரசிங்கநத்தம்">
நரசிங்கநத்தம்

நரசிங்கநத்தம், இந்தியாவில் தமிழ்நாட்டில் நாகப்பட்டினம் மாவட்டம், தரங்கம்பாடி வட்டத்தில் உள்ள ஒரு கிராமம். இந்த ஊர், செம்பனார் கோயில் வருவாய்த் தொகுதியைச் சேர்ந்தது.

இச்சிற்றூரில் ஒரு ஊராட்சி ஒன்றிய அரசு நடுநிலைப் பள்ளி உள்ளது.

நரசிங்கநத்தத்திற்கு அருகிலுள்ள ஊர்களில் அமைந்துள்ள பள்ளிகள்:

இவ்வூரின் அருகே அமைந்துள்ள திருவிளையாட்டம், திருக்களாச்சேரி மற்றும் செம்பனார் கோவில் போன்ற ஊர்களில் உயர்நிலை மற்றும் மேல்நிலைப்பள்ளிகள் அமைந்துள்ளன. 

நரசிங்கநத்தத்திற்கு அருகிலுள்ள ஊர்களில் அமைந்துள்ள கல்லூரிகள்:


இங்கு அருள்மிகு சுயம்புநாதசுவாமி திருக்கோயில் 4 செண்ட் நிலப்பரப்பளவில் அமைந்துள்ளது (செம்பொனார்கோயிலுக்கு தெற்கே 7 கி.மீ.).

மகாத்மா காந்தி தேசிய ஊரக வேலைவாய்ப்பு உறுதித் திட்டத்தின் கீழ் நரசிங்கநத்தத்திற்கு செலவிடப்பட்ட தொகை பற்றிய விவரத்திற்கு இங்கே செல்க.


</doc>
<doc id="161598" url="https://ta.wikipedia.org/wiki?curid=161598" title="பழுவூர்">
பழுவூர்

பழுவேட்டரையர்கள் எனும் சிற்றரசர்களின் தலைநகராகச் சோழர்கள் காலத்தில் இருந்த நகரம் பழுவூர் ஆகும். தற்காலத்தில் மேலப்பழுவூர், கீழையூர், கீழப்பழுவூர் என்று மூன்று சிற்றூர்களாக பிரிந்துள்ளது பழுவூர் மண்டலம். 

திருச்சி-ஜெயங்கொண்டம் சாலையில் திருச்சியிலிருந்து ஐம்பத்து நான்கு கிலோமீட்டர் தொலைவில் இந்நகரம் அமைந்துள்ளது. 

இங்கு அமைந்துள்ள அருள்மிகு அருந்தவநாயகி உடனுறை ஆலந்துறையார் கோவிலில் இருபத்து மூன்று சோழர் கால கல்வெட்டுகள் படியெடுக்கப்பட்டுள்ளன. அதில் இரண்டுநாழி அரிசிக்கு இரண்டுமா நிலம் தரப்பட்டதாகவும், திருமஞ்சனத்திற்கு 50 காசு தானம் நிலக்கிரயம், விளக்குதானம், நித்திய படித்தானம், செப்புப் பத்திர தானம், விளக்குக்காக இரண்டு கழஞ்சு தானம் முதலியவை அளிக்கப்பட்டதாக குறிப்புள்ளது. 

கல்கி எழுதிய பொன்னியின் செல்வன் புதினத்திலும் பழுவேட்டரையர்களின் தலைநகரமாக பழுவூர் இடம்பெறுகிறது. சின்ன பழுவேட்டரையர், பெரிய பழுவேட்டரையர் எனும் இரு கதாப்பாத்திரங்கள் இந்த சிற்றரசை ஆள்வதாக குறிப்பிடப்பட்டுள்ளது.

கீழப்பழுவூரில் வடமூலேசுவரர் கோயில், மேலப்பழுவூரில் மீனாட்சிசுந்தரேஸ்வரர் கோயில், கீழையூரில் இரட்டைக்கோயில் என்ற நிலையில் மூன்று கோயில்கள் உள்ளன.



</doc>
<doc id="161599" url="https://ta.wikipedia.org/wiki?curid=161599" title="பூதத்தீவு">
பூதத்தீவு

கல்கி எழுதிய பொன்னியின் செல்வன் புதினத்தில் ஈழத்திற்கு அருகே உள்ள தீவாக பூதத்தீவு குறிப்பிடப்படுகிறது. மந்தாகினி் தேவி இந்த பூதத்தீவில் தந்தையுடன் வளர்பவளாக குறிப்பிடப்படுகிறது. அவள் மயக்கமுற்று கடலில் மிதக்கும் தருணத்தில் கருத்திருமனால் காப்பாற்றப்பட்டுப் படகில் வரும்போது, வீரபாண்டியனும் கடலில் மிதக்கிறான் இருவருடனும் கருத்திருமன் பூதத்தீவில் தங்குகிறான். 

அருள்மொழிவர்மனைக் காண வந்தியத்தேவன் பூங்குழலியின் படகில் வரும்போதும், இளவரசர் அருள்மொழிவர்மன் உள்ள இடத்தினை அறிந்து கொள்ள பூதத்தீவுக்குள் சென்று விசாரித்து வருகிறாள். அங்கு மந்தாகினி வசிப்பதை வந்தியத்தேவனிடம் மறைத்து விடுகிறாள். 



</doc>
<doc id="161619" url="https://ta.wikipedia.org/wiki?curid=161619" title="புனிதர் அனைவர் பெருவிழா">
புனிதர் அனைவர் பெருவிழா

புனிதர் அனைவர் பெருவிழா (All Saints' Day அல்லது Solemnity of All Saints) என்பது கத்தோலிக்க திருச்சபை முதலிய பல மேற்கு கிறித்தவ திருச்சபைகளில் நவம்பர் 1 அன்றும் கிழக்கு திருச்சபைகளில் தூய ஆவி பெருவிழாவுக்கு அடுத்து வரும் ஞாயிறு அன்றும் கொண்டாடப்படும் ஒரு விழாவாகும். பல்வேறு நூற்றாண்டுகளில் பல்வேறு விதங்களில் கொண்டாடப்பட்டு வந்த இத்திருநாள் எட்டாம் நூற்றாண்டில் திருத்தந்தை மூன்றாம் கிரேகோரியின் காலத்தில் நவம்பர் முதல் தேதியன்று கொண்டாடப்பட்டது. திருச்சபையால் புனிதர் பட்டம் அளிக்கப்பட்ட புனிதர்கள் பலர் இருக்கும் போதிலும் இவ்வகை அங்கீகாரம் பெறாமல், ஆனால் புனித வாழ்வு வாழ்ந்த பலரை நினைவு கூறும் வண்ணம் இவ்விழா கொண்டாடப்படுகிறது.


</doc>
<doc id="161620" url="https://ta.wikipedia.org/wiki?curid=161620" title="சிஃபெங் டவர்">
சிஃபெங் டவர்

சிஃபெங் டவர் ("Zifeng Tower") சீனாவின் நாஞ்சிங் நகரில் 2009ம் ஆண்டு 450மீட்டர்(1480அடி) கட்டப்பட்ட அதியுயர் வானளாவி ஆகும். இது 89 மாடிகளைக் கொண்டது.


</doc>
<doc id="161623" url="https://ta.wikipedia.org/wiki?curid=161623" title="சங்ககால இசையமைப்பாளர்கள்">
சங்ககால இசையமைப்பாளர்கள்

பரிபாடல் இசை எட்டுத்தொகை நூல்களில் ஒன்று. இந்த நூல் 70 பாடல்களை கொண்டிருந்தது என இறையனார் களவியல் உரை குறிப்பிடுகிறது. தற்போது 22 பாடல்கள் மட்டுமே கிடைத்துப் பதிப்பிக்கப்பட்டுள்ளன. பிற நூல் உரைகளில் கிடைக்கும் பாடல்களில் பாடல்களில் பரிபாடல் எனக் கொள்ளத்தக்கவை என அறிஞர்கள் கருதும் 12 பாடல்கள் பரிபாடல் திரட்டு என்னும் தலைப்பில் இறுதியில் சேர்க்கப்பட்டுள்ளன. 

இந்தப் பரிபாடல்களை அக்காலத்தில் இசையமைத்துப் பாடியுள்ளனர். பாடியவர்களும், பாடல்களும்
பரி போல் கால்களால் பரிந்து நடைபோடும் பண்ணிசைப் பாடல்களைக் கொண்ட நூல் 'பரிபாடல்'. 

இந்தப் பாடல்கள் எந்தப் பண்ணில் பாடப்பட்டன என்னும் குறிப்புகளும் ஒவ்வொரு பாடலுக்கும் தரப்பட்டுள்ளன. 



</doc>
<doc id="161625" url="https://ta.wikipedia.org/wiki?curid=161625" title="இறையனார் களவியல் உரை">
இறையனார் களவியல் உரை

இறையனார் களவியல் என்னும் நூல் தமிழரின் காதல் வாழ்க்கையைப் பற்றிக் கூறும் இலக்கண நூல். இதனை இறையனார் அகப்பொருள் என்றும் குறிப்பிடுகிறோம். தொல்காப்பியத்துக்குப் பிந்தியது. இதற்கு நக்கீரர் என்பவர் உரை எழுதியுள்ளார். இதனை இறையனார் களவியல் உரை என்கிறோம். இவரது காலம் கி.பி. 7-ம் நூற்றாண்டு. இவரது உரையில் காதல் வாழ்க்கை பற்றி விரிவான விளக்கங்கள் தரப்பட்டுள்ளன. முச்சங்க வரலாறு பற்றிய தொகுப்புக் குறிப்பினை முதன்முதலில் தந்த உரையாசிரியர் இவர். உரைநடை வளர்ச்சியில் சிலப்பதிகாரத்தில் வரும் உரைப்பாட்டு மடை என்னும் பகுதிக்குப் பின்னர் தமிழில் காணப்படும் உரைநடை இந்த உரைநூல்.
‘தானே அவளே’ என்று சொல்லப்பட்டது என்னும் இவ்வுரையும்
பொருந்தாது. என்னோ காரணம் எனின், கந்தருவ வழக்கத்தோடு ஒக்கும்
எனவே, தமியராய்ப் புணர்தல் முடிந்தது; இன்னும் ஒருகால் அப்பொருளையே
சாலப் புனருத்தமாம் என்பது.

மற்று என்னோ உரையெனின், தானே அவளே என்பது,
ஆண்பால்களுள் இவனோடு ஒத்தாரும் இல்லை, மிக்காரும் இல்லை,
குறைபட்டார் அல்லது; எக்காலத்தும் எவ்விடத்தும் ஞானத்தானும்
குணத்தானும் உருவினானும் திருவினானும் பொருவிலன்தானே என்பது;
இவளும் அன்னள் எனவே, இருவரும் பொருவிறந்தார் என்பதனைப் பயக்கும்.

நின்ற ஏகாரம், ஐந்து ஏகாரத்துள்ளும் என்ன ஏகாரமோ எனின்,
ஆண்குழுவின் இவனையே பிரித்து வாங்கினமையானும், பெண்குழுவின்
இவளையே பிரித்து வாங்கினமையானும் பிரிநிலை ஏகாரம் எனப்பட்டது;
பலவற்றுள் ஒன்று பிரிப்பது பிரிநிலை ஏகாரம் எனப்படும் ஆகலான் என்பது.


</doc>
<doc id="161626" url="https://ta.wikipedia.org/wiki?curid=161626" title="உரைப்பாட்டு மடை">
உரைப்பாட்டு மடை

உரைப்பாட்டு மடை என்பது சிலப்பதிகாரத்தில் வரும் தமிழ்நடை. இது உரைநடைப் பாங்கில் அமைந்திருக்கும் பாட்டு. தொல்காப்பியம் மொழிநடையை 6 வகையாகப் பகுத்துக் காட்டுகிறது. அவற்றுள் ஒன்று உரைநடை. 

இக்காலத்தில் உரைப்பாட்டு மடையை வசனக் கவிதை என்கிறோம். 

வாய்க்காலில் பாயும் நீரை வயலுக்குத் திருப்பிவிடுவது மடை. 'உரை' என்பது என்பது பேசும் மொழியின் ஓட்டம். இதனைப் பாட்டு செய்யுள் வயலில் பாய்ச்சுவது உரைப்பாட்டு மடை. சிலப்பதிகாரத்தில் இருக்கும் உரைப்பாட்டு மடைப் பாங்கின் ஒருபகுதியை இங்குக் காணலாம்.

<poem>‘குருவி ஓப்பியும் கிளி கடிந்தும் 
குன்றத்துச் சென்று வைகி, 
அருவி ஆடியும் சுனை குடைந்தும் 
அலவுற்று வருவேம் முன், 
மலை வேங்கை நறு நிழலின், 
வள்ளி போல்வீர்! மனம் நடுங்க, 
முலை இழந்து வந்து நின்றீர்; 
யாவிரோ?’ என- வஞ்சிக் காண்டம் குன்றக் குரவை</poem>


</doc>
<doc id="161629" url="https://ta.wikipedia.org/wiki?curid=161629" title="கே. சி. எஸ். அருணாசலம்">
கே. சி. எஸ். அருணாசலம்

கே. சி. எஸ். அருணாசலம், ஒரு தமிழ்க் கவிஞர், எழுத்தாளர், இதழாசிரியர் மற்றும் திரைப்பாடலாசிரியர். பல துறைகளில் ஈடுபட்டிருந்தாலும் கவிதைக்கு முக்கியத்துவம் அளித்தவர். இவரது முதல் சிறுகதைத் தொகுப்பு "பூர்வீக வாள்". இவரது கவிதைகளில் குறிப்பிடத்தக்கவை, "கவிதை என் வாள்", "பாட்டு வராத குயில்" ஆகும். இவர் ஒரு மரபுக் கவிஞர். இவர் புதுக் கவிதைக்கு எதிரானவர் என்றாலும் புதுக்கவிதை படைப்பவர்களோடு நட்புடன் பழகியவர் . "பாதை தெரியுது பார்" திரைப்படத்திற்காக இவர் எழுதிய "சின்னச் சின்ன மூக்குத்தியாம்" பாடல் நல்ல வரவேற்பைப் பெற்றிருந்தது. 20 ஆண்டுகள் "தாமரை" இதழில் பணியாற்றினார். தனது இறுதி நாட்களில் பொள்ளாச்சி மகாலிங்கத்தின் தந்தை, நாச்சிமுத்துக் கவுண்டரின் வாழ்க்கை வரலாற்றை எழுதத் தொடங்கினார். ஆனால் தொடங்கிய பணியை முடிக்கும் முன் காலமானார்.

பாடிப் பறந்த குயில், தினமணி, அக்டோபர் 28, 2012


</doc>
<doc id="161630" url="https://ta.wikipedia.org/wiki?curid=161630" title="கொன்னையூர்">
கொன்னையூர்

புதுக்கோட்டை மாவட்டம், பொன்னமராவதியில் இருந்து புதுக்கோட்டை செல்லும் வழியில் 5 கி.மீ தொலைவில் உள்ளது கொன்னையூர் என்னும் கிராமம். "
கொன்னையூர் முத்துமாரி அம்மன் கோவில்" இந்த பகுதியில் மிகவும் பிரபலம். பொன்னமராவதியில் இருந்து புதுக்கோட்டை நோக்கி செல்லும் பொது சாலையின் வலது பக்கம் இந்தக் கோவில் அமைந்துள்ளது. சாலையின் இடது பக்கம் கொன்னைக்கண்மாய் அமைந்துள்ளது.
ஒவ்வொரு வருடமும் தை மாதம் மாட்டுப்பொங்கல் அன்று கொன்னையூர் சாலை வீதியில் மஞ்சு விரட்டு நடத்தப்படுகிறது.


</doc>
<doc id="161642" url="https://ta.wikipedia.org/wiki?curid=161642" title="யாப்பு (தொல்காப்பியம்)">
யாப்பு (தொல்காப்பியம்)

தொல்காப்பியம் தமிழ்மொழியின் நடைப் பாங்குகளை 'யாப்பு' என்று பெயர் சூட்டிக்கொண்டு ஏழு வகைகளாகப் பகுத்துக் காட்டுகிறது.
என்பன அவை


</doc>
<doc id="161651" url="https://ta.wikipedia.org/wiki?curid=161651" title="அன்னலட்சுமி இராசதுரை">
அன்னலட்சுமி இராசதுரை

அன்னலட்சுமி இராசதுரை இலங்கைப் பத்திரிகை வரலாற்றில் ஐம்பது ஆண்டுகளாக ஒரு பெண் பத்திரிகையாளராக தன்னை நிலை நிறுத்திக் கொண்டவர். 'யாழ் நங்கை' என்ற புனைபெயரில் பல சிறுகதைகள் எழுதியவர்.

திருமதி அன்னலட்சுமி இராஜதுரை யாழ்ப்பாணம் திருநெல்வேலியைப் பிறப்பிடமாகக் கொண்டவர். திருநெல்வேலி செங்குந்த இந்துக் கல்லூரி, சுன்னாகம் இராமநாதன் கல்லூரி ஆகியவற்றில் கல்வி கற்றவர். பத்திரிகைத்துறை, ஆங்கிலம் ஆகியவற்றில் டிப்ளோமா தேர்ச்சிச் சான்றிதழ்கள் பெற்றார். ஓவியத்துறையிலும் ஆசிரியர் தராதரப் பத்திரம் பெற்றார்.

1962 ஆம் ஆண்டில் வீரகேசரியில் உதவி ஆசிரியராக தன்னை இணைத்துக் கொண்ட இவர், செய்திகளோடு 'மாணவர் கேசரி' என்னும் பக்கத்தையும் பொறுப்பாகக் கவனித்தார். 1966 இல் வீரகேசரி நிறுவனம் வெளியிட்ட 'ஜோதி' என்னும் குடும்ப வார இதழின் பொறுப்பாசிரியாரானார். 1969 ஆம் ஆண்டு முதல் வீரகேசரி நாளிதழின் கட்டுரைப் பகுதிக்கு பொறுப்பாக இருந்தார். 1973 முதல் 1984 மித்திரன் வார மலர் பத்திரிகையின் பொறுப்பாசிரியராகவும் பணியாற்றினார். 1984 முதல் 1999 வரை வீரகேசரி நாளிதழ் செய்தி பகுதியில் பணியாற்றியதுடன், மகளிர் பகுதி, இலக்கியப் பகுதி போன்ற சிறப்புப் பக்கங்களுக்கும் நாளிதழின் சிறப்பு மலர்களுக்கும் பொறுப்பாக இருந்தார். 2000 ஆம் ஆண்டு தொடக்கம் மங்கையர் கேசரி, கலைக்கேசரி ஆகிய வார அனுபந்தங்களின் பொறுப்பாசிரியராகவும் செயற்பட்டார். 2010 ஆம் ஆண்டு தொடக்கம் வெளிவரும் கலைக்கேசரி மாத சஞ்சிகையின் ஆசிரியராகவும் உள்ளார்.

வானொலி நாடகம், உரைச்சித்திரம், வானொலி மகளிர் நிகழ்ச்சி முதலியவற்றையும் எழுதித் தயாரித்தார். தொலைக்காட்சி நிகழ்ச்சிகளிலும் கலந்துகொண்டு சிறப்பிப்பவர். சிறுகதை, கட்டுரை, கவிதை, நாவல், விமர்சனம் என பல துறைகளிலும் தடம் பதித்தவர்.




</doc>
<doc id="161660" url="https://ta.wikipedia.org/wiki?curid=161660" title="சூரியநெல்லி">
சூரியநெல்லி

சூரியநெல்லி (ஆங்கிலம் : Suryanelli/Sooryanelli) கேரளத்தின் தெற்கத்திய மாவட்டமான இடுக்கி மாவட்டத்தில் அமைந்துள்ள ஒரு அழகிய நகரம் ஆகும். இந்த நகரத்திலிருந்து சுமார் 22 கிலோ மீட்டர் தூரத்தில் இந்தியாவில் உள்ள மூன்றாவது புகழ் பெற்ற கோடைத் தலமான மூணார் உள்ளது.

சூரியநெல்லி கேரள மாநிலம், இடுக்கி மாவட்டத்தில் உள்ள ஒரு மலை நகரமாகும். இந்த நகரத்தின் அருகே இந்தியாவில் உள்ள மூன்றாவது புகழ் பெற்ற கோடைத் தலமான மூணார் அமைந்துள்ளது. மேலும் தேக்கடி சுற்றுலாத்தலம், யானை இரங்கல் அணை மற்றும் பவர் ஹவுஸ் நீர்வீழ்ச்சிகளும் இதன் அருகே உள்ளது. மற்றும் கொழுக்கு மலையில் அமைந்துள்ள தேயிலைப் பொடி தயாரிக்கும் தொழிற்ச் சாலையை நேரடியாக உள்ளே சென்றுக் காணலாம், இங்கு செல்ல வேண்டுமானால் பொதியுந்தில் (jeep) செல்ல வேண்டும். மேலும்
சூரியநெல்லியில் சூன் மற்றும் செப்டம்பர் மாதங்களுக்கு இடையே விழும் பருவமழை மாதங்கள் தவிர, மற்ற அனைத்து மாதங்கள் முழுவதும் எழில் மிகுத் தோற்றத்தைக் காணலாம்.
மேலும் சூரியநெல்லி அருகே அமைந்துள்ள, சின்னக்கானல் என்னுமிடத்தில் மிப் பழமை வாய்ந்த ஜந்து நட்சத்திரத் தங்கும் விடுதியான மஹிந்திரா கிளப் உள்ளது.

இங்கு தேயிலை பொடி தயாரித்தல், மற்றும் தேயிலைச் சார்ந்த தொழிலே இங்கு முக்கியத் தொழில் ஆகும். தேயிலைத் தோட்டத் தொழிலாளர்களாக தமிழர்கள் அதிகம் வசிக்கும் கேரள நகரங்களுள் சூரியநெல்லியும் ஒன்றாகும்.

இங்கு முக்கிய பணப் பயிராக ஏலக்காய் பயிர் செய்யப்படுகிறது. அது மட்டும் அல்லாமல் வெள்ளப்பூண்டு, பீன்ஸ், இஞ்சி, மற்றும் முட்டைக்கோசு, ஆகியவை பயிர் செய்யப்படுகிறது.

கேரளம் மற்றும் தமிழ் நாடு ஆகிய இரு மாநிலங்களிலிருத்தும் சூரியநெல்லிக்கு எடுத்துக் கொள்ளும் கிலோமீட்டர் அட்டவனை:
சூரியநெல்லி வன்புணர்வு வழக்கு


</doc>
<doc id="161663" url="https://ta.wikipedia.org/wiki?curid=161663" title="ந. முத்து விஜயன்">
ந. முத்து விஜயன்

ந. முத்து விஜயன் (பிறப்பு: சூலை 26, 1958) என்பவர் ஒரு தமிழ் எழுத்தாளர். தேனி மாவட்டம் போடிநாயக்கனூர் எனும் ஊரில் பிறந்து, இங்குள்ள பள்ளி ஒன்றில் முதுகலைப் பட்டதாரி ஆசிரியராகப் பணிபுரிந்து வருகிறார். இவர் தமிழ்நாட்டில் வெளியாகும் அச்சிதழ்களில் கட்டுரைகள், சிறுகதைகள் போன்றவற்றை எழுதியிருக்கிறார். மதுரை வானொலியின் வானொலி நாடகங்களில் நடிகராகக் குரல் கொடுக்கும் பணியையும் செய்து வருகிறார். 




</doc>
<doc id="161666" url="https://ta.wikipedia.org/wiki?curid=161666" title="பாட்டு (தொல்காப்பிய விளக்கம்)">
பாட்டு (தொல்காப்பிய விளக்கம்)

தொல்காப்பியம் மொழிநடையை யாப்பு எனக் குறிப்பிட்டு அதன் ஏழு வகைகளில் ஒன்றாகப் பாட்டைக் குறிப்பிடுகிறது. 

ஆசிரியப்பா, வெண்பா, கலிப்பா, வஞ்சிப்பா ஆகியவற்றை அது பா என்கிறது. மருட்பா என்பது இவை கலந்து வரும் பா எனவே பா என்பது நான்கு வகை. 

பத்துப்பாட்டு, எட்டுத்தொகை ஆகியவை தொல்காப்பியம் குறிப்பிடும் பாட்டுக்கு இலக்கியங்களாகக் கொள்ளத்தக்கவை.

பாட்டின் உறுப்புகள் 26, பாட்டின் அமைதிகள் 8 ஆகிய 34 கூறுகளும் பாட்டில் அமைந்திருக்கும்.


</doc>
<doc id="161673" url="https://ta.wikipedia.org/wiki?curid=161673" title="பாட்டின் உறுப்புகள்">
பாட்டின் உறுப்புகள்

தொல்காப்பியம் அக்காலப் பாட்டுக்கு இலக்கணம் கூறுகையில், பாட்டானது 26 உறுப்புகளும், 8 வனப்புகளும் கொண்டது என்று குறிப்பிடுகிறது. 



</doc>
<doc id="161677" url="https://ta.wikipedia.org/wiki?curid=161677" title="பாட்டின் வனப்புகள்">
பாட்டின் வனப்புகள்

தொல்காப்பியம் அக்காலப் பாட்டுக்கு இலக்கணம் கூறுகையில் பாட்டு என்பது 26 உறுப்புகளும், 8 அமைதிகளும் கொண்டது என்று குறிப்பிடுகிறது. 



</doc>
<doc id="161679" url="https://ta.wikipedia.org/wiki?curid=161679" title="பாட்டின் கூறுபாடுகள்">
பாட்டின் கூறுபாடுகள்

தொல்காப்பியம் அக்காலப் பாட்டுக்கு இலக்கணம் கூறுகையில் பாட்டு என்பது 34 கூறுபாடுகள் கொண்டது எனக் காட்டுகிறது. அவை:


</doc>
<doc id="161685" url="https://ta.wikipedia.org/wiki?curid=161685" title="அம்மை (பாட்டின் வனப்பு)">
அம்மை (பாட்டின் வனப்பு)

அம்மை என்னும் சொல் தாய், எழில் என்னும் பொருள்களைத் தரும். பாட்டுக்கு எழில் என்பது சுருக்கமாகச் சொல்லல். சுருக்கமாகச் சொல்லும் பா வகையைத் தொல்காப்பியம் அம்மை எனக் குறிப்பிடுகிறது.

அம்மை என்பது பாட்டின் வனப்புகள் என்று தொல்காப்பியம் காட்டும் எட்டில் ஒன்று. 
சில சொற்களைக் கொண்ட பாக்கள் தவ்வித் தவ்வி நடக்கும் நூல் அம்மை வனப்பினைக் கொண்டது. திருக்குறள் அம்மை வனப்பு கொண்ட நூல்.


</doc>
<doc id="161686" url="https://ta.wikipedia.org/wiki?curid=161686" title="அந்தி வரும் நேரம்">
அந்தி வரும் நேரம்

அந்தி வரும் நேரம் 1990 ஆம் ஆண்டு வெளியான திகில் தமிழ்த் திரைப்படம்.

பேய்ப்படம்

சாந்தி என்னும் கிராமத்து பெண் நகரத்தில் உள்ள கல்லூரியில் பயில வருகிறாள். அங்கேயுள்ள பெண்கள் விடுதியில் தங்குகிறாள். 
நகரத்து நாகரிகம் அறியாத சாந்தியை அந்த விடுதியில் உள்ள மாணவிகள் கேலி கிண்டல் செய்கிறார்கள். சந்தர்ப்பங்களில் அவள் சந்திக்கும் மருத்துவர் (நிழல்கள் ரவி) மீது சாந்தி காதல் கொள்கிறாள். மனதாலும் உடலாலும் துன்புறுத்தப்படும் சாந்தி அப்பெண்களின் நண்பன் ஒருவனால் மாடியில் இருந்து விழுந்து விடுகிறாள். கோமா நிலையில் மருத்துவமனையில் அனுமதிக்கப்படும் சாந்தி மரணத்துக்கும் வாழ்வுக்கும் நடுவில் போராடுகிறாள். இந்நிலையில் அவளை துன்புறுத்திய மாணவிகள் மர்மமாக இறக்கிறார்கள். அவர்களைக் கொன்றது சாந்தியின் ஆவி என்று மருத்துவர் ரவி கண்டுபிடிக்கிறார். ரவியையும் சாவில் தன்னுடன் இணையுமாறு சாந்தி சொல்கிறாள். ரவியை மணக்க உள்ள லதா ரவியை விட்டுவிடுமாறு கெஞ்சுகிறாள். இறுதியில் சாந்தியின் பெற்ற தாய் வந்து அவளிடம் கேட்டுக்கொள்ள சாந்தியின் ஆவி ரவியைத் தொடரமாட்டேன் என்று சொல்லி விடைபெறுகிறது.


</doc>
<doc id="161700" url="https://ta.wikipedia.org/wiki?curid=161700" title="கலைராஜன்">
கலைராஜன்

வி. பி. கலைராஜன் ஓர் இந்திய அரசியல்வாதியும், தமிழகத்தின் முன்னாள் சட்டமன்ற உறுப்பினரும் ஆவார். இவர் அனைத்திந்திய அண்ணா திராவிட முன்னேற்றக் கழகத்தைச் சார்ந்தவர். இவர் 2006-ல் 2011-ல் சென்னை தி.நகர் தொகுதியில் போட்டியிட்டு வெற்றிப் பெற்றார். இவர் அ.இ.அ.தி.மு.க வில் மாநில மாணவரணி செயலாளராகவும், மாநில இளைஞர் மற்றும் இளம் பெண்கள் பாசறை செயலாளராகவும் இருந்தவர். தற்போது தென் சென்னை வடக்கு மாவட்டச் செயலாளராக உள்ளார்.


</doc>
<doc id="161701" url="https://ta.wikipedia.org/wiki?curid=161701" title="அழகு (பாட்டின் வனப்பு)">
அழகு (பாட்டின் வனப்பு)

பாட்டின் வனப்புகள் எனத் தொல்காப்பியம் காட்டும் எட்டில் ஒன்று அழகு. 

பேச்சு வழக்கில் இல்லாமல் செய்யுள் வழக்கில் மட்டும் பயன்படுத்தப்படும் சொற்களைப் பயன்படுத்திப் பாடும் பாக்கள் அழகு என்னும் வனப்பாகக் கொள்ளப்படும். 

எடுத்துக்காட்டு
<poem>துணியிரும் பரப்பகம் குறைய வாங்கி
மணிகிளர் அடுக்கம் முற்றிய எழிலி
காலொடு வயங்கிய கனையிருள் நடுநாள்
யாங்கு வந்தனையோ ஓங்கல் வெற்ப
நெடுவரை மருங்கில் பாம்பு என இழிதரும்
கடுவரல் கலுழி நீந்தி
வல்லியம் வழங்கும் கல் அதர் நெறியே (நாப்பருங்கல விருத்தி மேற்கோள்)</poem>


</doc>
<doc id="161702" url="https://ta.wikipedia.org/wiki?curid=161702" title="அம்மை">
அம்மை



</doc>
<doc id="161703" url="https://ta.wikipedia.org/wiki?curid=161703" title="வா அருகில் வா">
வா அருகில் வா

வா அருகில் வா, 1991 ஆம் ஆண்டு வெளிவந்த திகில் தமிழ்த் திரைப்படம்.

பேய்ப்படம்

நிறைய சொத்து கிடைக்கும் என்ற ஆசையில் தனது மகன் காதலித்த பெண்ணையே மணமுடித்து வைக்கிறார் பண்ணையார். அவரது மைத்துனனும், மனைவியும் அவரது பேராசைக்குத் தூபம் போடுபவர்கள். வீட்டுக்கு வந்த மருமகள் கருவுற்று வளைகாப்பு நடத்தும் நேரம், அந்த சொத்துக்கள் எல்லாம் கோர்ட்டில் அவள் அப்பாவின் பக்கம் தீர்ப்பாகவில்லை. அந்த அதிர்ச்சியில் அவளின் அப்பா மரணம் அடைகிறார். சொத்து இல்லாத மருமகளை ஒழித்துக்கட்ட திட்டம் போடும் பண்ணையார், அவரின் மனைவி மற்றும் மச்சான், அவளைக் கொலை செய்கின்றனர். அவளது நடத்தைக்கு களங்கம் கற்பித்து அவள் பண்ணையில் வேலை பார்ப்பவனோடு ஓடி விட்டாள் என்று நம்ப வைக்கின்றனர். அவர்களை நம்பி தன் மனைவியை வெறுக்கிறான். அவனுக்கு மறுமணம் முடித்து வைக்கின்றனர். முதல் மருமகளின் ஆவி அவள் எப்பொழுதும் வைத்திருக்கும் பொம்மையில் புகுந்து தன் மீது பொய்ப்பழி சுமத்தித் தன்னைக் கொன்றவர்களைப் பழி வாங்குகிறது. தன் மேல் சந்தேகப்பட்ட கணவனையும் பழி வாங்க முயல்கையில் இரண்டாம் மனைவியின் தெய்வ சக்தியினால் அழிக்கப்பட்டு அன்னை பராசக்தியின் காலடியில் சேர்கிறது.


</doc>
<doc id="161704" url="https://ta.wikipedia.org/wiki?curid=161704" title="எதிர்காற்று">
எதிர்காற்று

எதிர்காற்று என்பது 1990 ஆம் ஆண்டு வெளியான தமிழ் திரைப்படம்.

ராம் நரேந்திரன் என்னும் வாலிபன் தன் வாழ்வில் அர்த்தம் இல்லை என்று தற்கொலை செய்துகொள்ளச் செல்கிறான். அங்கே தற்கொலை செய்ய இன்னொரு வாலிபனும் வருகிறான். சீட்டு நிறுவனத்தால் ஏமாற்றப்பட்ட அந்த வாலிபனுக்காக அவன் செய்த கொலைப்பழியை ஏற்று ராம் சிறை செல்கிறான். சிறையில் அவன் இருக்கையில் அவனும் அந்த வாலிபனும் நண்பர்கள் ஆகின்றனர். சிறையில் இருந்து ராம் வெளிவர வக்கீல் துணையுடன் மீட்க முயற்சி செய்யும் அவ்வாலிபன் மர்மமான முறையில் இறக்கிறான். சிறையில் ராம் எழுதிய புத்தகத்திற்கு அரசின் விருது கிடைக்கிறது. பரோலில் வெளி வரும் ராம், பத்திரிக்கையில் வேலை பார்க்கும் பெண் நிருபரின் துணையுடன் சமூக விரோதிகளையும், நண்பனைக் கொன்றவர்களையும் கண்டுபிடிக்கிறார்.


</doc>
<doc id="161706" url="https://ta.wikipedia.org/wiki?curid=161706" title="13-ம் நம்பர் வீடு">
13-ம் நம்பர் வீடு

13-ம் நம்பர் வீடு 1990 ஆம் ஆண்டு வெளியான திகில் தமிழ்த் திரைப்படம்.

பேய்ப்படம்

13-ம் எண்ணுள்ள வீட்டுக்கு குடி வருகிறார்கள் அண்ணன், தம்பி கொண்ட குடும்பத்தார்.
முதலில் தாத்தா மர்மமான முறையில் இறக்கிறார். பின்னர் அண்ணன் மர்மமான முறையில் இறக்கிறார்.வீட்டில் திகிலூட்டும் சம்பவங்கள் நடக்கின்றன. புத்தக அலமாரிக்குள் ஒரு மர்ம அறை இருக்கின்றது. அதில் அவ்வீட்டில் நடந்த பழைய சம்பவங்கள் கண் முன்னே தெரிகின்றன. அக்குடும்பத்தின் முன்னோர் ஒருவர் ஒரு பெண்ணின் சாவுக்கு காரணமாக இருக்கிறார். அப்பெண் அவர் வம்சத்தில் வரும் அனைத்தும் ஆண்களையும் பழி வாங்குவதாக சபதம் செய்து உயிர் விடுகிறாள். பழி வெறி கொண்ட அப்பெண்ணின் ஆவி கருவில் இருக்கும் சிறு உயிரைக் கூட விட்டு வைக்கவில்லை. தெய்வத்தின் சக்தி கொண்டு அந்த பெண்ணின் ஆவியை சாந்தம் செய்து அடக்குகிறார்கள்.


</doc>
<doc id="161707" url="https://ta.wikipedia.org/wiki?curid=161707" title="அதிசய மனிதன்">
அதிசய மனிதன்

அதிசய மனிதன் 1990 ஆம் ஆண்டு தக்காளி சி சீனிவாசன் தயாரித்து மற்றும் வி. பிரபாகர் இயக்கிய ஒரு திகில் தமிழ்த் திரைப்படம். இது நாளைய மனிதன் திரைப்படத்தின் தொடர்ச்சி.

பேய்ப்படம்

கௌதமி மற்றும் அவரது நண்பர்கள் வனாந்திரத்திலுள்ள ஒரு பங்களாவுக்கு வந்து தங்குகின்றனர். 
விஞ்ஞானிகளால் உருவாக்கப்பட்ட அழிக்க இயலாத மனிதன், மிருக வெறியில் சாவில் இருந்து உயிருடன் வந்து நண்பர்களை ஒருவர் பின் ஒருவராகக் கொலை செய்கிறான். மெதுவாக, பிசாசு போன்ற அந்த மனிதன் ஒவ்வொருவரையும் கொன்று அந்த பங்களா வரை வருவது திகில் எதிர்கொள்ளும் நொடிகள். பேய் மனிதன் வடிவத்தில் துரத்தும் அவனிடம் இருந்து பயந்த சுபாவம் உள்ள கௌதமி தப்பி வர சிறப்பு போலீஸ் அதிகாரியான நிழல்கள் ரவி பிரத்யேக லேசர் துப்பாக்கி மூலம் அந்த மனிதனை அழிக்கிறார்.


</doc>
<doc id="161709" url="https://ta.wikipedia.org/wiki?curid=161709" title="நாளை மனிதன்">
நாளை மனிதன்

நாளைய மனிதன் தக்காளி சி சீனிவாசன் தயாரித்து மற்றும் வி. பிரபாகர் இயக்கி 1989 ஆம் ஆண்டில் வெளிவந்த ஒரு திகில் தமிழ்த் திரைப்படம். இது அதிசய மனிதன் திரைப்படத்தின் முதல் பாகம்.

பேய்ப்படம்

ஒரு போலீஸ்காரர் ஒரு கொலைகாரனை கைது செய்யும் முயற்சியில் கொன்று விடுகிறார். ஆனால் ஒரு அறிவியல் சோதனை நிகழ்த்தும் ஆராய்ச்சி மருத்துவர் தான் கண்டு பிடித்த மருந்தை கொலைகாரனின் பிரேதத்துக்கு செலுத்துகிறார். பின்னர் கொலைகாரன் அழிக்கமுடியாத சக்தியாக வருகிறான். மருத்துவர்கள் மற்றும் அவரது குடும்பத்தினர் கொலை தொடங்குகிறது; கொலைகாரன் பற்றிய ரகசியங்கள் அறிய முயற்சி எடுக்கும் போலீஸ்காரர் அவனது சக்தியை பற்றி உணர்கிறார். கிணறுக்குள் அவன் தள்ளப்பட்டு மூடப் படுகிறான் என்பதுடன் தொடரும் என்பதாக கதை முடிகிறது.


</doc>
<doc id="161711" url="https://ta.wikipedia.org/wiki?curid=161711" title="தொன்மை (பாட்டின் வனப்பு)">
தொன்மை (பாட்டின் வனப்பு)

தொன்மை என்பது பாட்டுன் வனப்புகளாகத் தொல்காப்பியம் காட்டும் 8 வனப்புகளில் ஒன்று. 

தொன்மை என்பது காலங்காலமாகப் பேசப்பட்டுவரும் செய்தி. இதனை நாம் கதை என்கிறோம். கதை கூறும் பா அல்லது பாட்டு தொன்மை வனப்பினைக் கொண்டது. 
இராமசரிதம், பாண்டவசரிதம் போன்றவற்றின் மேல் வரும் செய்யுள் தொன்மை வனப்புக் கொண்டது. 


</doc>
<doc id="161712" url="https://ta.wikipedia.org/wiki?curid=161712" title="தோல் (பாட்டின் வனப்பு)">
தோல் (பாட்டின் வனப்பு)

தோல் என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. 

இழுமென இழிதரும் அருவி திருமுருகாற்றுப்படை ஈற்றயலடி என்னும்போது ‘இழும்’ என்னும் சொல் வழிந்தோடும் ஓசையை உணர்த்துவதை அறிகிறோம். சமனிலத்தில் ஆறு பரந்து ஓடுவதைப் பார்க்கிறோம். இவற்றைப் போல பல அடிகள் விழுமிய பொருளை விளக்கிக்கொண்டு இழும் எனப் பரந்து நடக்கும் அடிகளைக் கொண்ட பா அல்லது பாட்டு தோல் என்னும் வனப்பாகும்.

மலைபடுகடாம் என்னும் நூல் தோல் வனப்புக்கு எடுத்துக்காட்டாகத் திகழ்கிறது. 


</doc>
<doc id="161713" url="https://ta.wikipedia.org/wiki?curid=161713" title="நான் புடிச்ச மாப்பிள்ளை">
நான் புடிச்ச மாப்பிள்ளை

நான் புடிச்ச மாப்பிள்ளை என்பது 1991 ஆம் ஆண்டு வெளியான தமிழ்த் திரைப்படம்.

குடும்பப்படம்

கிராமத்து தலைவராக இருக்கு கதாநாயகன் , அவரது பதவியை அவரின் பெயரை கெடுக்கும் வகையில் நடக்கும் அவரது அக்கா கணவர், அக்கா மகன் ஆகியோரைச் சுற்றி பின்னப்பட்ட இயல்பான கிராமத்து கதை. பண்புடன் இருக்கும் தரகரை மதிக்கும் கதாநாயகன் அவரது மகளை மணக்கிறான். இதனால் தனது தாய் உட்பட அனைவரின் வெறுப்புக்கும் உள்ளாகிறான். விரும்பி மணந்த தரகரின் மகள் எதிர்பாராமல் இறந்து விட மறுபடியும் மணம் புரிய அவனது மாமனார் கட்டயப்படுத்துகிறார். அவரின் வற்புறுத்தலுக்காக அக்கா மகளையே மணமுடிக்கிறான். உறவுகள் மீண்டும் சேர்கின்றன ஆனால் அவரது மாமனாரைக் குற்றம் சாட்டி பிரித்து விடுகிறார்கள். உண்மையை உணர்ந்து கதாநாயகன் தேடிச் செல்லும் முன் உயிர் துறக்கிறார் அந்த பாசமுள்ள மாமனார்.


</doc>
<doc id="161727" url="https://ta.wikipedia.org/wiki?curid=161727" title="நீலம் புயல்">
நீலம் புயல்

நிலம் புயல் அல்லது நீலம் புயல் (Cyclone Nilam) என்பது 2012 ஆண்டில் வங்கக் கடலில் உருவான மூன்றாவது, இரண்டாவது அதி தீவிரப் புயலும் ஆகும். வங்கக் கடலில், தென் கிழக்கு பகுதியில் அந்தமான் அருகே 2012 அக்டோபர் 26 ஆம் தேதி, குறைந்த காற்றழுத்தத் தாழ்வு மண்டலம் உருவானது. சென்னைக்கு அருகில், 550 கி.மீ., தொலைவில் நிலை கொண்டிருந்த இந்த தாழ்வு மண்டலம், தொடர்ந்து வலுவடைந்து, அதிதீவிர காற்றழுத்த தாழ்வு மண்டலமாக உருவாகியது; 2012 அக்டோபர் 30 காலை, அது புயலாக மாறியது.

இந்தியாவின் தென்பகுதியின் சில இடங்களில் மணிக்கு ஏறத்தாழ 100 கிலோமீற்றர் வேகத்தில் நீலம் புயல் வீசியது. கடற்கரைப் பகுதிகளில் ஒன்றில் இருந்து இரண்டு மீற்றர் உயரம் அளவிற்கு கடலலைகள் உயர்ந்தன.

இலங்கையில் நீலம் புயல் தாக்கத்தை ஏற்படுத்தவில்லையாயினும் காற்றழுத்தத் தாழ்வு மண்டலம் காரணமாகப் பொழிந்த மழையால் இலங்கையின் சில பாகங்களில் பாதிப்பு ஏற்பட்டது. இதன் காரணமாக மூன்று பேர் இறந்துள்ளதுடன் 69659 பேர் பாதிக்கப்பட்டதாக இலங்கையின் அனர்த்த முகாமைத்துவ மத்திய நிலையம் தெரிவித்துள்ளது. பலத்த காற்று வீசியதையடுத்து யாழ்ப்பாணத்தின் வடமராட்சிப் பகுதிக்கு உயரழுத்த மின்சாரத்தை எடுத்து வரும் மின் கம்பங்கள் சரிந்து விழுந்ததால் ஏறத்தாழ 24 மணித்தியாலங்கள் மின்தடங்கல் ஏற்பட்டது. மேலும் சீரற்ற காலநிலையால் நுவரெலியா மாவட்டத்தில் பொகவந்தலாவ ஹொலிரோசரிப் பாடசாலை சேதமடைந்ததையடுத்து நுவரெலியா மாவட்டப் பாடசாலைகளுக்கும் விடுமுறை விடப்பட்டது. மேலும் தெற்கு விரைவு நெடுஞ்சாலைப் போக்குவரத்தும் மண்சரிவு காரணமாகப் பாதிக்கப்பட்டது.



</doc>
<doc id="161729" url="https://ta.wikipedia.org/wiki?curid=161729" title="ரவிதாசர்">
ரவிதாசர்

குரு ரவிதாசர் வட இந்தியாவை சேர்ந்த துறவியாவார். இவர் 15ஆம் நூற்றாண்டுகளில் பிரபலமாக இருந்த பக்தி மார்க்கத்தின் முக்கியமான துறவியாவார். இவர் ஒரு சிறந்த சமூக-மத சீர்திருத்தவாதி, புலவர். இவர் பஞ்சாப் பகுதியில் செருப்பு தைக்கும் சமூகத்தில் பிறந்தவர். இவர் மீராவின் குருவாக அறியப்பட்டவர். கபீரும், ரவிதாசரும் குரு ராமானந்தரின் சீடர்களாவர். 1518-இல் வாரணாசியில் முக்தி அடைந்தார். 


</doc>
<doc id="161738" url="https://ta.wikipedia.org/wiki?curid=161738" title="மொசார்ட் விளைவு">
மொசார்ட் விளைவு

மொசார்ட் விளைவு (Mozart effect) என்பது ஆஸ்ட்ரியா நாட்டில் பிறந்து 1756 – 1791 காலத்தில் வாழ்ந்த ஒரு மாபெரும் இசை மேதையான. மொசார்ட் (Wolfgang Amadeus Mosart ) என்பாவரின் சொனாட்டா(Sonata)(K448) இசையை 10 நிமிடம் கேட்டால் சாதாரணப் பொருட்களுடன் தொடர்புடைய காலம் மற்றும் இடம் பற்றிய கற்பனைத் திறன் தற்காலிகமாக மேம்படுகிறது என்ற கருத்தாகும். 1993 ல் ரௌச்சர்(Rauscher)என்ற ஆய்வாளர் இதனைக் கூறினார். இந்த அகநிலை மாற்றம் 10 -15 நிமிடங்களுக்கு மட்டுமே இருந்தது. சில ஆராய்ச்சியாளர்கள் அதை உறுதி செய்தாலும் வேறு சிலர் இதை ஒப்புக் கொள்ள மறுத்தனர். இசையில் மயங்கி தன் மனதைப் பறிகொடுத்துவிட்டு மகிழ்ச்சியால் துள்ளி எழும்போது ஏற்படும் உற்சாகமே இப்படி வெளிப்படுகின்றது என்றும், நுகர் உணர்வு இல்லாவிட்டால் இப்படி நிகழ வழியில்லை என்றும், மொசார்ட் விளைவு என்று ஒன்றும் இல்லை என்றும் இவர்கள் கூறினார்கள்.

இதனால் ஆராய்ச்சியாளர்கள் எலிகளை வைத்து மொசார்ட் இசையின் தாக்கம் எவ்வாறு இருக்கிறது என ஆராய்ந்தனர். எலிகளின் சுறுசுறுப்பு இசை கேட்ட பின் இயல்பு நிலையைக் காட்டிலும் அதிகமாக இருந்தது. ரசிப்புத் தன்மை, திறன் வளர்ச்சிக்கு ஒரு காரணமாக அமைந்திருக்கவில்லை எனக் கண்டறிந்தனர். சிறு வயதுக் குழந்தைகளுக்கு இசைப் பயிற்சி அளித்த போது அவர்கள் இசைப்பயிற்சி பெறாத குழந்தைகளை விட செயல் திறன்மிக்கவர்களாக இருந்தனர். இதை PET எனப்படும் பாசிட்ரான் உமிழ்வு வரைபடம் காட்டி(Positron emission tomography ) மூலமும் காந்த ஒத்ததிர்வு வரைபடம் காட்டி மூலமும் மூளையை விரிவாக ஆராய்ந்தனர்.

இசை கேட்டு ரசிக்கும் போது மூளையின் பல பகுதிகள் ஒரு சேர தூண்டப்படுகின்றன. இசையின் சுருதி, தாளம், பண்திறம் அதிர்வெண், ஒத்ததிர்வு, சுரம், ஒலிப்பண்பு, ஏற்ற இறக்கம் போன்ற பல இயற்பியல் தன்மைகள் மூளையின் வெவேறு பகுதிகளினால் உணரப்படுகின்றன. அதாவது இசை மூளையின் பல பகுதிகளை சட்டென உறக்க நிலையிலிருந்து இயக்க நிலைக்கு உயர்த்தி விடுகின்றது. அது போல ஒரு பொருளைக் கொண்டு வினையாற்றும் போதும் மூளையின் வேறு பல பகுதிகள் தூண்டப்படுகின்றன. இப் பகுதிகள் யாவும் இசை உணர் பகுதிகளுடன் மேற் பொருந்தியிருக்கின்றன. இதனால் இசை கேட்டுக் கொண்டே வினையாற்றும் போது செயல் திறன் வெகுவாக மேம்படுகின்றது எனக் கண்டறிந்துள்ளனர்.) இசைக்கும், உயிரினங்களுக்கும் ஒரு உள்ளார்ந்த தொடர்பு இருப்பதையே இவை தொட்டுக் காட்டுகின்றன.

உணர் திறனைக் கொண்டு நினைவாற்றலை மேம்படுத்திக் கொள்ள முடியும் என்பதற்கு மொசார்ட் விளைவு ஒரு சான்றாகும். சிறிது நேரமே மொசார்ட் இசையை கேட்டாலும் குழந்தைகளின் செயல் திறன் பெரிதும் மேம்படுகின்றது. கற்பனைத் திறனில் குறிப்பிடும்படியான தற்காலிய மாற்றமும், கணக்குப் போடுதல், சதுரங்கம் விளையாடுதலில் புத்திசாலித்தனமும், குழப்பமின்றி விரைந்து செயல்படும் தன்மையும் ஏற்படுகின்றன. வலிப்பு நோய் (epilepsy) வந்தவர்கள் இசையால் குணமடைந்துள்ளதாக ஆய்வுகள் தெரிவிக்கின்றன. கற்றலில் குறைபாடு டிஸ்லெக்சியா, கவனச்சிதைவு நோய், ஆட்டிசம், மனமற்றும் உடலியக்கக் குறைபாடுடையோர் மன நோய் உள்ளவர்கள் இசையால் ஓரளவு குணமடைகின்றார்கள். இசை, நரம்புகளின் மூலம் நடைபெறும் செய்திப் பரிமாற்றங்களை ஒழுங்குபடுத்துவதால் இந்த உடலியல் மாற்றங்கள் ஏற்படுகின்றன எனக் கண்டறிந்துள்ளனர்.


</doc>
<doc id="161740" url="https://ta.wikipedia.org/wiki?curid=161740" title="கபிஸ்தலம்">
கபிஸ்தலம்

கபிஸ்தலம் தஞ்சாவூர் மாவட்டத்தில் பாபநாசம் தாலுக்காவில் அமைந்துள்ள  ஒரு கிராமம் ஆகும். இது காவேரி ஆற்றின் கரையில் உள்ளது. கும்பகோணத்திலிருந்து 14 கி.மீ.,தொலைவிலும்  பாபனசத்தில் இருந்து 2 கி.மீ., அமைந்துள்ளது. இது அரசியல்வாதி ஜி.கே. மூப்பனார் அவர்கள் பிறந்த இடம் ஆகும். இந்த கிராம மக்கள் பட்டு நெசவுக்கு புகழ்பெற்றவர்கள். 

முக்கிய பயிர்கள்: நெல், கரும்பு மற்றும் காய்கறிகள். இந்த கிராமத்தின் பெயர்  கஜேந்திரவ்வாரத கோவிலின் தொன்மையிலிருந்து இருந்து  பெறப்பட்டது. இது கல்லானை மற்றும் பூம்புகார் மாநில பாதைக்கு இடையில் அமைந்துள்ளது. கஜேந்திரவரத கோயில்  ஒருபுனிதஸ்தலமாகும். (38 வது திவ்யதேசம் ஆகும்)



</doc>
<doc id="161746" url="https://ta.wikipedia.org/wiki?curid=161746" title="மீராபாய்">
மீராபாய்

மீரா அல்லது மீராபாய் (கி.பி 1498 – கி.பி 1547) வட இந்திய வைணவ பக்தி உலகில் மறுக்கமுடியாத கிருஷ்ண பக்தை ஆவார். தென்னிந்திய ஆண்டாள் போல இவர் கிருஷ்ணர் மீது தீவிர பற்று கொண்டவர். 1300 பாடல்களுக்கு மேல் பாடிய மீரா ராஜபுத்திர இளவரசியாக தற்போதைய ராஜஸ்தானில் பிறந்தவர்.பக்தி நெறியில் தீவிர பற்று கொண்ட இவர் , கிருஷ்ணரின் மீது இயற்றிய பக்திப் பாடல்கள் மிகவும் புகழ்பெற்றவை.

மீராபாய் ஜோத்பூர் அரசை நிர்மாணித்த ராவ்ஜோதாவின் மகனான ராவ்தூதாவின் இளையமகனான ரத்தன் சிங், வீரகுமாரி தம்பதிகளின் மகளாக ஒரு வைணவக்குடும்பத்தில் பிறந்தார். தன்னுடைய ஏழாம் வயதில் தன் அன்னையை இழந்த மீரா பின்னர் தன் பாட்டனாரான ராவ்தூதால் வளர்க்கப்பட்டு கல்வியும் பயின்றார். அரச குடும்பத்தைச் சார்ந்த இவர் வைணவ சமய மரபில் வளர்க்கப்பட்டார். குழந்தைப் பருவம் முதலே ""கிரிதர கோபாலன்"" எனும் கிருஷ்ணர் சிலை மீது தொடங்கிய ஈடுபாடு நாளடைவில் ஆண்டாள் போல கண்ணனை தன் மணவாளானாக வரித்துக்கொண்டது. குடும்பத்தின் வற்புறுத்தலின் பேரில் 1516-ல் பதினெட்டு வயதில் சுய விருப்பமின்றி போஜராஜன் எனும் சித்தோர்கர் இளவரசனுக்கு மணமுடித்துக் கொடுக்கப்பட்டார்.

போஜராஜன் குடும்பத்தின் குலதெய்வமான துளஜ பவானி எனும் துர்க்கை வழிப்பாட்டை மேற்கொள்ளாத மீராபாயின் கிருஷ்ண வழிபாட்டிற்கு எதிர்ப்பு கிளம்பியது. 1521 இல் தில்லி சுல்தானின் இசுலாமிய சாம்ராச்சியத்திற்கு எதிராக ராஜபுத்திரர்கள் ஒன்றுசேர்ந்து போர்புரிந்த போது இறந்த பலர் அரசர்களில் மீராவின் கணவர் போஜராஜனும் ஒருவர். மாமனார் அரவணைப்பில் அரண்மனையில் வாழ்ந்த மீரா, பின்னர் அவரையும் இழக்க கண்ணன் ஒருவனே துணையென சித்தோர்கர் அரண்மனையிலேயே வாழ்ந்து வரலானார்.

ஆரம்பம் முதலே இவரின் கிருஷ்ண பக்திக்கு இருந்துவந்த எதிர்ப்பு, அடுத்து பதவிக்கு வந்த போஜராஜன் தம்பியான விக்ரமாதித்யாவால் உச்சத்தை அடைந்தது. அந்தரங்கமான இவரின் பக்தி நாளடைவில் அரண்மனைவிட்டு சாதுக்களின் கூட்டத்தோடும் சாமான்யர்களோடும் தன்னைமறந்து ஆடுவதும் பாடுவதுமான போக்கினால், அரசகுடும்ப மதிப்பிற்கு களங்கம் வருமென எண்ணி விக்ரமாதித்யா தன் தங்கையான உதாபாயோடு சேர்ந்து பலமுறை மீராவை கொலைசெய்ய முயற்சித்தான். அவற்றில் சில;


பின்னாட்களில் குரு ரவிதாசருக்கு சீடரான இவர், அரசக் குடும்பத்தின் தொல்லைகள் தாளாது பல இடங்களுக்கு சென்றும் நிறைவுப்பெறாது இறுதியில் கண்ணன் வாழ்ந்த பிருந்தாவனத்தை வந்தடைந்தார். அங்கு தன்னை கோபியர்களில் ஒருவராக உணர்ந்த அவர் வட இந்தியா முழுதும் யாத்திரையாக சென்று தம் கருத்துகளை பாடல்கள் மூலம் வட்டார மக்கள் மொழியான விரஜ மொழியில் பரப்பினார். பிறப்பு, இறப்பு என்னும் சுழற்சியினின்று விடுபட்டு பேரின்ப நிலையை அடைய கிருஷ்ணபக்தி அவசியம் என்றார். இவரது பக்திப்பாடல்கள் இனிமையானவை. பக்தி நெறியைச் சுவையான பாடல்கள் வாயிலாகப் பரப்பினர். எளிய பக்தியும், நம்பிக்கையுமே வீடு பேற்றினை அடைய நல்வழி என்றார். பிறப்பால் எவரும் உயர்ந்தவர் இல்லை. உயர்விற்கு காரணம் செயல் என்னும் கருத்தைப் பரப்பினார்.

தன் இறுதிக் காலத்தில் குஜராத்தின் துவாரகைக்கு வந்தடைந்தார். அங்கு கோயில்கொண்ட துவாரகதீசன்(கண்ணன்) முன்பு பாடிக்கொண்டே அனைவரும் கண்ணெதிரிலேயே இறைவனோடு கலந்து மாயமானார்.




</doc>
<doc id="161747" url="https://ta.wikipedia.org/wiki?curid=161747" title="மீரா">
மீரா

மீரா என்ற பெயரில் உள்ள கட்டுரைகள்:



</doc>
<doc id="161749" url="https://ta.wikipedia.org/wiki?curid=161749" title="திருக்கண்ணங்குடி">
திருக்கண்ணங்குடி

திருக்கண்ணங்குடி இது தமிழ்நாட்டின் நாகப்பட்டினம் மாவட்டத்திலுள்ள சிக்கல் என்ற ஊருக்கருகில் உள்ளது. இங்குள்ள லோகநாதபெருமாள் திருக்கோவில் 108 திவ்ய தேசங்களில் ஒன்றாகவும் பஞ்ச கிருஷ்ணஷேத்திரங்களில் ஒன்றாகவும் உள்ளது. 

கபிஸ்தலம், திருக்கோவிலூர், திருக்கண்ணங்குடி,திருக்கண்ணபுரம், திருக்கண்ணமங்கை ஆகியவை பஞ்ச கிருஷ்ணஷேத்திரங்கள் என்று அழைக்கப்படுகின்றன.


</doc>
<doc id="161753" url="https://ta.wikipedia.org/wiki?curid=161753" title="திருக்கண்ணமங்கை">
திருக்கண்ணமங்கை

திருக்கண்ணமங்கை (ஆங்கிலம்:Thirukannamangai), இந்தியாவின் தமிழ்நாடு மாநிலத்தில் அமைந்துள்ள திருவாரூர் மாவட்டத்தில் குடவாசல் வட்டத்தில் உள்ள ஊர் ஆகும்.

இங்குள்ள பக்தவத்சலப்பெருமாள் கோவில், 108 திவ்ய தேசங்களில் ஒன்றாகவும் பஞ்ச கிருஷ்ண தலங்களுள் ஒன்றாகவும் உள்ளது.



</doc>
<doc id="161758" url="https://ta.wikipedia.org/wiki?curid=161758" title="திருவடிவழகியநம்பி பெருமாள் திருக்கோவில்">
திருவடிவழகியநம்பி பெருமாள் திருக்கோவில்

திரு அன்பில் திருவடிவழகியநம்பி பெருமாள் திருக்கோவில் , தமிழ்நாட்டின் திருச்சி மாவட்டத்திலுள்ள , லால்குடி ஊராட்சிக்கு அருகில்,கொள்ளிடம் ஆற்றங்கரையோரம் அமைந்துள்ள திருத்தலமாகும். இது 108 திவ்யதேசங்களில் ஒன்றாகும்.

திருமழிசை ஆழ்வாரால் இத்தலம் பாடப்பட்டுள்ளது. பெருமாள் கிடந்த நிலையில் காட்சிதரும் ஏழு தலங்களைக் குறிப்பிடும் அவரது பாசுரத்தில் இத்தலமும் அவற்றுள் ஒன்றாகக் குறிப்பிடப்பட்டுள்ளது. 



</doc>
<doc id="161764" url="https://ta.wikipedia.org/wiki?curid=161764" title="தாண்டவம்">
தாண்டவம்

பரதநாட்டிய கரணங்களை ஆண் ஆடும் பொழுது, அது தாண்டவம் என்று அழைக்கப்பெறுகிறது. தாண்டவம் என்பது உள்ளிருக்கும் தெய்வீக பாவனைக்கேற்ப உடலின் பல்வேறு உறுப்புகள் இணைந்து இயங்குவதாகுமென பி. ஆர். நரசிம்மன் சைவ மரபும் மெய்ப்பொருளியலும் என்ற நூலில் குறிப்பிட்டுள்ளார். இந்து மத ஆண் கடவுள்களான சிவபெருமான், விநாயகன், முருகன், திருமால் ஆகியோர் தாண்டவங்களை ஆடுபவர்களாக புராணங்களிலும், இந்து சமய நூல்களிலும் சித்தரிக்கப்படுகின்றனர். இவர்களில் சிவபெருமான் இந்த தாண்டவங்கள் ஆடுவதில் வல்லவராகவும், நடன கலையின் நாயகன் என்று பொருள்படும் படி நடராசர் (நடனராசர்) எனவும் அழைக்கப்படுகின்றார். 

சைவர்களின் முழுமுதற்கடவுளான சிவபெருமான் தண்டு முனிவருக்கும், பரத முனிவருக்கும் தாண்டவங்களை கற்பித்தார் என்று நாட்டிய சாத்திரத்தின் நாலாவது அத்தியாயமான தாண்டவலட்சணத்தில் குறிப்பிடப்பட்டுள்ளது. ஆனந்த தாண்டவம் தொடங்கி பிரளய தாண்டவம் வரையான தாண்டவங்களுள் நூற்றியெட்டு தாண்டவங்களை சிவபெருமான் ஆடியதாக கூறப்படுகிறது. சிவபெருமான் ஆடுகின்ற தாண்டவங்கள் சிவதாண்டவங்கள் என்று அறியப்படுகின்றன. இவை எண்ணிக்கை அடிப்படையில் பஞ்ச தாண்டவங்கள், சப்த தாண்டவங்கள் என்று பல பரிவுகளாக அறியப்படுகின்றன.

சிவபெருமானின் இளைய குமாரனான முருகபெருமான் குடை தாண்டவம், துடி தாண்டவம் ஆகிய தாண்டவங்களை ஆடியுள்ளார். 

வைணவக் கடவுளான திருமால் தனது கண்ணன் அவதாரத்தில் காளிங்க நர்த்தனம் என்ற தாண்டவம் ஆடியதாக வைணவ நூல்கள் கூறுகின்றன. இவை தவிற அல்லி, குட மல் தாண்டவங்களையும் திருமால் கண்ணன் ஆவதாரத்தில் ஆடியமையாக நூல்கள் தெரிவிக்கின்றன. 
பரதக்கலை (நூல்) - வி.சிவகாமி


</doc>
<doc id="161765" url="https://ta.wikipedia.org/wiki?curid=161765" title="திருவெள்ளியங்குடி கோலவில்லி ராமர் கோயில்">
திருவெள்ளியங்குடி கோலவில்லி ராமர் கோயில்

திருவெள்ளியங்குடி தமிழ்நாட்டின் தஞ்சாவூர் மாவட்டத்தில் திருவிடைமருதூர் வட்டத்தில்அமைந்து இருக்கும் ஒரு வைணவ திருத்தலமாகும்.
இது ஆழ்வார்களால் பாடற்பெற்ற 108 திவ்ய தேசங்களில் ஒன்றாகும். திருமங்கையாழ்வாரால் மங்களாசாசனம் செய்யப் பெற்றது.
வாமனாவதராதத்துடன் தொடர்புடைய இத்திருத்தலம் நான்கு யுகங்களிலும் வழிபடப்பட்ட திருத்தலம். பிரம்மாண்டபுராணமும், விஷ்ணு புராணமும் இத்தலம் குறித்த ஏராளம் தகவல்களைத் தெரிவிக்கின்றன.

நவகிரகங்களில் சுக்கிரனாகிய வெள்ளி இத்தல பெருமானை தவமிருந்து வழிபட்டமையால் இந்த ஊர் வெள்ளியங்குடி என்ற பெயர் பெற்றது. சுக்ரபுரி என்றும் அழைப்பர். வாமனனாக அவதாரம் எடுத்து வந்த திருமாலுக்கு மூன்றடி மண் தானமளிக்க தயாரானார் மகாபலிச் சக்ரவர்த்தி. வந்திருப்பது சாதாரணச் சிறுவன் அல்ல என்று மகாபலிக்கு உணர்த்தினார் சுக்ராச்சாரியார். ஆனால் அதைக் கேட்கும் மன நிலையில் மகாபலிச் சக்ரவர்த்தி இல்லை. மகாபலி நீர் வார்த்து தானம் தரவிருக்கும் கமண்டல பாத்திரத்தின் நீர் வரும் துளையை ஒரு வண்டாக உருமாறி அடைத்து கொண்டார் சுக்ராச்சாரியார். இதை அறிந்த பகவான் நீர் வரும் தூவாரத்தை ஒரு குச்சியால் குத்த ஒரு கண்னை இழந்தார் சுக்ராசாரியர். மீண்டும் இத்தல பெருமானை நோக்கி தவமிருந்து இழந்த கண்னை பெற்றார். அசுரர்களுக்கு தச்சராக இருந்த மயன் தவமிருந்து திருமாலை வேண்ட சங்குசக்கரதாரியாக காட்சி தந்தார். பரமாத்மா இராமபிரானாக காட்சி அளிக்குமாறு வேண்டினார். திருமாலும் இராமபிரானாக காட்சி தந்தார். பராசரன், மார்க்கண்டேயர், இந்திரன், பிரம்மா, பூமிதேவி ஆகியோர் வழிபட்ட புண்னிய தலம். இந்த ஒரு தலத்தை தரிசித்தால் 108திவ்வியதேச க்ஷேத்திரங்களை தரிசித்த புண்ணியம் கிடைத்து விடும்.

சூன் 23, 2016 காலை இக்கோயிலின் குடமுழுக்கு நடந்தது. 


</doc>
<doc id="161769" url="https://ta.wikipedia.org/wiki?curid=161769" title="நாங்கூர்">
நாங்கூர்

நாங்கூர் அல்லது திருநாங்கூர் தமிழ்நாட்டின் நாகப்பட்டினம் மாவட்டம் , சீர்காழி வட்டம், சீர்காழி ஊராட்சி ஒன்றியத்தைச் சேர்ந்த ஒரு கிராமம். இங்கு 'திருமணிமாடம்' அல்லது 'மணிமாடக் கோவில்' எனப்படும் 'சாச்வததீபநாராயணர் திருக்கோவில்' அமையப்பெற்றுள்ளது. இக்கோவில் ஆழ்வார்களால் பாடப்பெற்றது. 108 திவ்ய தேசங்களில் ஆறு கோயில்கள் திருநாங்கூரிலும் ஐந்து கோயில்கள் திருநாங்கூருக்கு மிக அருகிலும் அமைந்துள்ளன. இப் பதினொரு திவ்யதேசங்களும் திருநாங்கூர் பதினொரு திருப்பதிகள் என அழைக்கப்படுகின்றன.


</doc>
<doc id="161771" url="https://ta.wikipedia.org/wiki?curid=161771" title="இடபாரூட மூர்த்தி">
இடபாரூட மூர்த்தி

ரிஷபாரூடர், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகவும். 

ரிஷபம் என்றால் காளை, காளையுடன் இருக்கும் சிவனின் உருவத்திருமேனி ரிஷபாரூடர் என்று வழங்கப்படுகிறது. 


காளையின் மீது நான்கு கரங்களுடன் சிவபெருமான் காட்சிதருகிறார். உடன் உமையம்மையும் இடதுபுறம் வீற்றிருக்கிறார்.

அசுரர்கள் தொல்லையினால் தேவர்கள் கயிலாயம் சென்று தங்களை காப்பாற்ற சிவனிடம் முறையிட்டனர். சிவன் தேவர்களால் செய்யப்பட்ட தேரில் ஏறி அசுரர்களுடன் போருக்கு புறப்பட்டார். தேரின் அச்சு முறிந்து விட்டது. சிவனிடம் கொண்ட அன்பின் காரணமாக மகாவிஷ்ணு காளை உருவம் கொண்டு சிவனை ஏற்றிச் சென்றார். 

விராதனூர், மதுரை அருகே, தமிழ்நாடு
திருவாவடுதுறை, தமிழ்நாடு



</doc>
<doc id="161774" url="https://ta.wikipedia.org/wiki?curid=161774" title="விருந்து (பாட்டின் வனப்பு)">
விருந்து (பாட்டின் வனப்பு)

விருந்து என்பது பாட்டின் வனப்புகளாமத் தொல்காப்பியம் காட்டும் 8 வனப்புகளில் ஒன்று. 

விருந்து என்பது புதுமை. புதிதாக வந்தவரை விருந்தினர் என்கிறோம். புதுமையாகச் செய்யப்பட்ட யாப்பை விருந்து என்கிறோம்.

முன்னவர் சொன்ன வழியில் சென்று புதிய யாப்பு நிழலை உண்டாக்குவது விருந்து என்னும் வனப்பு. 

திருக்குறளில் உள்ள குறள் வெண்பா நெறி தொல்காப்பியத்தில் உள்ளது. முதுமொழிக்காஞ்சியில் உள்ள ஓரடித் தொகுப்புப் பாடலமைதி விருந்து வனப்பு.


</doc>
<doc id="161775" url="https://ta.wikipedia.org/wiki?curid=161775" title="இயைபு (பாட்டின் வனப்பு)">
இயைபு (பாட்டின் வனப்பு)

இயைபு என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. 

இடையின, மெல்லின ஒற்றில் முடியும் பா உள்ள யாப்பு இயைபு என்னும் வனப்பாகும்.

ஞணநமன யரலவழள எழுத்துக்களில் முடியும் பா கொண்ட யாப்பு இயைபு வனப்பாகும். 

சிலப்பதிகாரம் நூலின் காதைகள் ‘ன்’ எழுத்தில் முடிகின்றன. இதனை இயைபு வனப்பு எனலாம்.


</doc>
<doc id="161776" url="https://ta.wikipedia.org/wiki?curid=161776" title="பொதுமக்கள் பாதுகாவலுக்கான குழு">
பொதுமக்கள் பாதுகாவலுக்கான குழு

பொதுமக்கள் பாதுகாவலுக்கான குழு ("Committee of Public Safety", பிரெஞ்சு: "Comité de salut public") என்பது பிரெஞ்சுப் புரட்சியின் பயங்கர ஆட்சி காலகட்டத்தில் பிரான்சை நிர்வகித்த ஒரு அமைப்பு.

ஏப்ரல் 1793 இல் பிரான்சின் அப்போதைய நாடாளுமன்றமான தேசிய மாநாட்டால் இக்குழு உருவாக்கப்பட்டது. இதற்கு முன்வந்த நாட்டின் பொதுப்பாதுகாப்புக்கான குழுவிடமிருந்து ("Committee of General Defence") புரட்சிகர குடியரசான பிரான்சை வெளிநாட்டு எதிரிகளிடமிருந்தும் உள்நாட்டுக் கலகங்களிடமிருந்தும் காக்கும் பொறுப்பை ஏற்றுக் கொண்டது. ஜூலை 1793 இல் புனரமைக்கப்பட்டபின் நடைமுறையில் பிரான்சை ஆளும் நிர்வாக அமைப்பாக மாறியது. முதலில் ஒன்பது உறுப்பினர்களும் பின்பு பன்னிரண்டு உறுப்பினர்களும் கொண்டிருந்த இக்குழுவுக்கு போர்க்கால நடவடிக்கையாக பெரும் அதிகாரங்கள் தரப்பட்டன. இராணுவம், நீதித்துறை, நாடாளுமன்ற ஆகிய மூன்று அரசுப் பிரிவுகளையும் மேலாண்மையும் மேற்பார்வையும் செய்யும் அதிகாரம் இக்குழுவிடம் இருந்தது. நாடாளுமன்றத்தின் நிர்வாக அமைப்புகளும் அமைச்சர்கள் இதன் மேற்பார்வையில் செயல்பட்டனர். பிரான்சுக்கு எதிரான வெளிநாட்டுக் கூட்டணியினையும், உள்நாட்டு எதிர்ப் புரட்சியாளர்களின் கலகங்களையும் ஒரு சேர எதிர்த்து வந்த இக்குழுவின் அதிகாரங்கள் படிப்படியாக அதிகரித்து நாட்டின் பெரும் சர்வாதிகார அமைப்பாக உருவானது.

ஜூலை 1793 இல் மிதவாத குடியரசுக் கட்சியினர் (கிரோண்டிஸ்டுகள்) தேசிய மாநாட்டில் தோற்கடிக்கப்பட்டனர். தீவிரவாத ஜேக்கோபின்களான மேக்சிமில்லியன் ரோபெஸ்பியர், செய்ன் ஜஸ்ட், ஜார்ஜஸ் கௌத்தான் ஆகியோர் இக்குழுவில் இணைந்தனர். இதன் பின் குழுவின் அதிகாரம் உச்சத்தை அடைந்து அதன் நடவடிக்கைகள் தீவிரமாகின. டிசம்பர் 1793 இல் நாடாளுமன்றம் சட்டபூர்வமாக அனைத்து அரசு அதிகாரத்தையும் இக்குழுவிடம் ஒப்படைத்தது. ரோபெஸ்பியரின் தலைமையில் இக்குழு ஒரு சர்வாதிகார அமைப்பாக பிரான்சை ஆண்டது. பதினான்கு தனி ஆர்மிகளை உருவாக்கி புரட்சிகர பிரான்சின் வெளிநாட்டு, உள்நாட்டு எதிரிகளுடன் மோதியது. போர்க்கால நிதிநேருக்கடியை சமாளிக்க பொருட்களின் விலைகளுக்கு உச்ச வரம்பினை நிர்ணயித்ததுடன் தொழிலாளர்களின் ஊதியத்தையும் கட்டுப்படுத்தியது. உள்நாட்டு எதிர்ப்பினை சமாளிக்க பயங்கர ஆட்சியினை கைகொண்டது. புரட்சியின் எதிரிகள் என்று குற்றம் சாட்டப்பட்டவர்கள் அனைவரையும் கில்லோட்டின் எந்திரம் மூலம் கொன்றது.

குழுவின் அடக்குமுறைகள் கட்டுமீறிப்போனதால், ஜேக்கோபின்களின் எதிரிகள் தெர்மிடோரிய எதிர்வினை எனப்படும் எதிர்ப்புரட்சி ஒன்றை நடத்தி அதன் ஆட்சியைக் கவிழ்த்தனர். ஜூலை 27, 1794 இல் நடைபெற்ற இவ்வாட்சி மாற்றத்தினால் ரோபெஸ்பியர், செய்ன் ஜஸ்ட் உள்ளிட்ட குழு உறுப்பினர்கள் கில்லோட்டின் மூலம் கொல்லப்பட்டனர். இதன் பின்னர் இக்குழுவின் செல்வாக்கு வெகுவாகச் சரிந்து 1795 இல் புதிய அரசியலமைப்புச் சட்டம் ஏற்கப்பட்ட பின் இது கலைக்கப்பட்டது.



</doc>
<doc id="161779" url="https://ta.wikipedia.org/wiki?curid=161779" title="புலன் (பாட்டின் வனப்பு)">
புலன் (பாட்டின் வனப்பு)

புலன் என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. 

தெருக்களில் மக்கள் பேசும் மொழியால் பாப் புனைந்து மக்கள் ஆராயாது எளிதாகப் புரிந்துகொள்ளும்படி செய்யுள் செய்யப்படுமேல் அது புலன் என்னும் வனப்பாகும். 

<poem>
பாற்கடல் முகந்த பருவக் கொண்மூ
வார்செறி முரசின் வாங்கி ஒன்னார்
மலை முற்றின்றே வயங்கு துளி சிதறிச்
சென்று அவள் திருமுகம் காணக் கடுந்தேர்
இன்று புகக் கடவுமதி பாக உதுக்காண்
மாவொடு புணர்ந்த மாஅல் போல
இரும்பிடி உடையது ஆகப்
பெருலகாடு மடுத்தக் காமக் களிறே </poem>யாப்பருங்கல விருத்தி மேற்கோள் பாடல். 


</doc>
<doc id="161780" url="https://ta.wikipedia.org/wiki?curid=161780" title="இழைபு (பாட்டின் வனப்பு)">
இழைபு (பாட்டின் வனப்பு)

இழைபு என்பது பாட்டின் வனப்புகளாகத் தொல்காப்பியம் காட்டும் 8 வனப்புகளில் ஒன்று. 

வல்லின ஒற்றெழுத்து வராமல் பாடும் ஆசிரியப்பா இழைபு வனப்பாகும். 

தொல்காப்பியர் பாடலின் ஒவ்வொரு அடியும் எழுத்தின் எண்ணிக்கையில் பாகுபடுத்தியுள்ளார். அதன் வழியில் பார்க்கும்போது ஆசிரியப்பாவின் நான்கு சீர்களில் குறளடி, சிந்தடி, அளவடி, நெடிலடி, கழிநெடிலடி ஆகிய ஐந்து அடிகளும் வரும்.
<poem>
போந்து போந்து சார்ந்து சார்ந்து
தேர்ந்து தேர்ந்து மூசி நேர்ந்து
வண்டு சூழ விண்டு நீங்கி
நீர்வாய்க் கொண்ட நீல மூர்வாய்
ஊதை வீச ஊர வாய
மணியேர் நுண்தோ டொல்கி மாலை
நண்மணம் கமழும் பன்னல் லூர
அமையேர் வளைத்தோள் அம்பரி நெடுங்கண்
இணையீர் ஓதி ஏந்திள வனமுலை
இரும்பன் மலரிடை எழுந்த மாவின்
நறுந்தழை துயல்வரும் செறிந்தேந் தல்குல்
அணிநகை நசைஇய அரியமர் சிலம்பின்
மணிமருள் வார்குழல் வளரிளம் பிறைநுதல்
ஒலிநிலவு வயங்கிழை உருவுடை மகளிரொடு
நளிமுழவு முழங்கிய அணிநிலவு மணிநகர்
இருந்தளவு மலரளவு சுரும்பளவு நறுந்தொடையலள்
களனளவு களனளவு நலனளவு நலனளவு
பெருமணம் புணர்ந்தனை என்பவஃ
தொருநீ மறைப்ப ஒழிகு தன்றே 
</poem>


</doc>
<doc id="161793" url="https://ta.wikipedia.org/wiki?curid=161793" title="உமாமகேசுவர மூர்த்தி">
உமாமகேசுவர மூர்த்தி

உமாமகேசன், என்பது அறுபத்து நான்கு மற்றும் இருபத்துநான்கு சிவத்திருமேனிகளில் ஒன்றாகும். முதற்பெரும் தம்பதியரான உமையும் சிவனும் அருகருகே அமர்ந்தருளும் திருக்கோலமே உமாமகேசத் திருக்கோலம் ஆகும்.

மகேசன், சுகாசனத்தில் அமர்ந்து,வெண்ணீறு பூசிய மேனியும், மான் மழு, அஞ்சேல், அபயம் தாங்கிய நான்கு கரங்களும் கொண்டு, அ்ருகே குவளை மலரேந்திய கரத்தினளாகக் காட்சிதரும் உமையவளை அணைத்தபடி அருட்காட்சி அளிப்பான். சில வடிவங்களில், ஈசனின் திருமடியில் அம்மை அமர்ந்திருப்பாள். கயிலையில் அம்மையும் அப்பனும் அளிக்கும் அருட்காட்சியே இந்தக்கோலம் எனப்படுவதுண்டு.

கோனேரிராஜபுரம் உமாமகேசுவரர் கோயில் மூலவர், இம்மூர்த்தியின் திருப்பெயரையே தாங்கிநிற்கிறார். மேலும் மீனாட்சியம்மன் கோவில் முதலான பல பழமை வாய்ந்த கோயில்களில், இம்மூர்த்தியின் திருவுருவம் அமைக்கப்பட்டு விளங்குகின்றது.



</doc>
<doc id="161795" url="https://ta.wikipedia.org/wiki?curid=161795" title="சோமாசுகந்தர்">
சோமாசுகந்தர்

சோமாஸ்கந்தர், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். சிவ பார்வதி தம்பதிகள் தங்கள் குழந்தையான கந்தனுடன் காட்சியளிப்பதை சோமாஸ்கந்தர் என்று அழைக்கிறோம். இவ்வடிவத்தில் சைவம் (சிவன்), சாக்தம் (உமை), கௌமாரம் (கந்தன்) ஆகியவற்றின் பிரதானத் தெய்வங்கள் இடம்பெற்றுள்ளன. 

மகேசுவர வடிவங்களில் இந்த திருவுருவம், தமிழகத்தில் மட்டும் காணப்படுகின்ற சிறப்பான வடிவமாகும். 

பஞ்சகுண சிவமூர்த்திகளில் சோமாசுகந்தர் கருணா மூர்த்தி என்று அறியப்பெறுகிறார்.

சோமாசுகந்தர் என்பது சமஸ்கிருத மொழிச்சொல். சோமன் எனும் சிவபெருமான் ஸ்கந்தர் எனும் முருகனுடனும், உமையுடனும் இருக்கும் உருவ நிலை சோமாஸ்கந்தர் எனப்படுகிறது. சக உமா ஸ்கந்தர் என்பது சோமாஸ்கந்தர் என்று ஆகியது.

சூரபத்மனின் கொடுமைகளை தடுக்கும் பொருட்டு தேவர்கள் சிவனிடம் முறையிட்டார்கள். அவனின் கொடுமைகளை அழிக்க ஆறு முகங்களிலிருக்கும் நெற்றிக் கண்களிலிருந்து ஆறு நெறுப்பு பொறிகளை வெளியிட்டார். அந்நெருப்பு பொறிகள் கங்கையில் விடப்பட்டு சரவணப்பொய்கையை அடைந்தன. அவைகள் ஆறு குழந்தைகளாக மாறின. ஆறு குழந்தைகளையும் ஆறு கார்த்திகைப் பெண்கள் வளர்த்தார்கள். 

ஆறுகுழந்தைகளையும் பார்வதி அணைக்கும் போது, ஒரே குழந்தையாக கந்தன் வடிவு பெற்றார். கந்தனுடன் தாயான பார்வதியும், தந்தையான சிவனும் தேவர்களுக்கு காட்சியளித்தமையை சோமாஸ்கந்தர் என்று அழைக்கின்றார்கள்.




</doc>
<doc id="161797" url="https://ta.wikipedia.org/wiki?curid=161797" title="கங்காதர மூர்த்தி">
கங்காதர மூர்த்தி

கங்காதர மூர்த்தி, அறுபத்து மூன்று சிவத் திருமேனிகளுள் ஒன்றாக சைவர்களால் வணங்கப்படும் ஒரு வடிவம். கங்கையின் வெள்ளத்தையும், வேகத்தையும் குறைக்க சிவபெருமான் கங்கையைச் சடைமுடியில் தாங்கிய வடிவமே கங்காதரர் என்று வழங்கப்படுகிறது.



</doc>
<doc id="161799" url="https://ta.wikipedia.org/wiki?curid=161799" title="கல்யாணசுந்தரர்">
கல்யாணசுந்தரர்

கல்யாணசுந்தரர், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். பார்வதி தேவியை திருமணம் செய்ய சிவபெருமான் எடுத்த கோலமே கல்யாண சுந்தர மூர்த்தியாகும்.

பார்வதியின் தவத்தினால் சிவபெருமான் அந்தணராகத் தோன்றி, பார்வதி மணம் செய்து கொள்வதாகக் கூறினார். ஆனால் பார்வதி இவ்வாறான தோற்றத்தோடு வேண்டாம், சிவபெருமானாகவே திருமணம் செய்து கொள்ளுங்கள் என்றாள். சிவபெருமான் தன்னுடைய புலித்தோல் ஆடையும், ரிசப வாகனத்திலும் தோன்றி, அவ்வாறே திருமணம் செய்து கொள்வதாகக் கூறினார்.

திருமண நாளன்று, அனைவரும் வடதிசைக்கு வரத் தென்திசை தாழ்ந்தது. சிவபெருமான் அகத்தியரை அழைத்து தென்திசைக்குச் செல்லுமாறு கூறினார். பார்வதி, சிவபெருமான் திருமணம் நடந்தது.




</doc>
<doc id="161801" url="https://ta.wikipedia.org/wiki?curid=161801" title="கஜாசுர சம்ஹாரர்">
கஜாசுர சம்ஹாரர்

"கஜாசுர சம்ஹாரர்", அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகவும். கஜாசுரனுடன் எனும் அரக்கனை அழித்த சிவனின் திருவுருவத்திற்கு கஜாசுர சம்ஹாரர் என்று பெயர். இவரை யானை உரித்த பெருமான் என்று தமிழும் கூறுகின்றனர்.

கயாசுரன் எனும் அசுரன் பிரம்மாவை நோக்கி தவமிருந்து வரத்தினை பெற்றவன். சிவனைத் தவிற மற்ற அனைவரையும் வெல்லும் வலிமை பெற்றான். அவனை அழித்திட சிவன் பிரம்மாண்ட உருவம் எடுத்தார். கயாசுரனை தனது திருவடியால் உதைக்க, அவன் கழிந்த கோலத்தில் உலகின் மீது விழுந்தான். மற்றொரு திருவடியால் அவனது தலையை மிதித்து தொடையில் ஊன்றியவாறே தனது நகங்களால் பிளந்து அவனது தோலை கதறக் கதற உரித்திழுத்தார். கயாசுரனின் தோலை தன் மீது போர்த்தி சாந்த மடைந்தார். இந்த வடிவத்திற்கு கஜயுத்த மூர்த்தி என்றும் பெயர். 




</doc>
<doc id="161804" url="https://ta.wikipedia.org/wiki?curid=161804" title="காமதகன மூர்த்தி">
காமதகன மூர்த்தி

காமதகனர், அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். காமனை எரித்த சிவ உருவத்தினை காமதகனர் என்று வழங்குகின்றார்கள். 

பட்டர் நமக்கு முருகக் கடவுள் தோன்றிய வரலாற்றைக் கூறுகிறார். தேவர்கள் அனைவரும் சூரபத்மனால் துயரப்பட்டனர். சூரனை அழிக்க, சிவபெருமானிடமிருந்து தோன்றிய ஒரு மகனால்தான் முடியும் என்று அறிந்து கைலாயம் சென்றனர். சிவபெருமான் தவத்தில் இருந்தமையால் அதனை கலைக்க மன்மதனை நாடினார்கள். காமன் சிவபெருமான் மேல் கணை தொடுத்தான். கணை சிவபொருமான் மீது பட்டவுடன், தவத்தினை கலைத்த காமன் மீது கோபம் கொண்டார். அவனை நெற்றிக்கண்ணை திறந்து எரித்தார். இந்நிகழ்வினை காமதகனம் என்று சைவர்கள் அழைக்கின்றார்கள்.



</doc>
<doc id="161805" url="https://ta.wikipedia.org/wiki?curid=161805" title="கங்காள மூர்த்தி">
கங்காள மூர்த்தி

கங்காள மூர்த்தி, அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகவும். இவ்வடிவத்தினை கங்காளர் எனவும் வழங்குகின்றார்கள். கங்காளம் என்ற சொல்லுக்கு எலும்பு என்று பொருள்படும். மகாபலி எனும் அரக்கர் குல மன்னனை வாமன அவதாரம் எடுத்து விஷ்ணு கொன்றார். அதன் பின் கர்வம் கொண்டு மனிதர்களையும், தேவர்களையும், முனிவர்களையும் துன்புருத்த தொடங்கினார். அனைவரும் சிவபெருமானிடம் சென்று முறையிட்டனர். அவர்களின் துயர் தீர்க்க சிவபெருமான் வச்சிரதண்டம் எடுத்து வாமனன் மார்பில் அடித்து கொன்றார். அத்துடன் வாமனன் தோலை உரித்து ஆடையாக தரித்துக் கொண்டு, அவனுடைய முதுகெலும்பினை பிடுங்கி தண்டாக கையில் தரித்துக் கொண்டார். இத்திருக்கோலம் கங்காள மூர்த்தி என்று வழங்கப்படுகிறது. 

சிவபெருமானில் கோயிலில் உள்ள விளக்கொன்றின் திரியை ஒரு எலி தன்னுடைய வாலால் உயர்த்த, அந்த புண்ணியத்தின் பலனாக மகாபலி (மாவிலி) மன்னனாக எலி பிறந்தது. அந்த மன்னருக்கு மூன்று உலகங்களையும் ஆளும் பொறுப்பினை சிவபெருமான் தந்தான். அரக்கர் குலத்தில் மகாபலி பிறந்தமையின் காரணமாக, திருமால் வாமன அவதாரம் எடுத்து சென்றார். மகாபலியிடம் மூன்றடி நிலம் கேட்டார். வந்திருப்பது திருமால் எனத் தெரிந்த அரக்கர் குரு சுக்லாச்சாரியார் அதனைத் தடுத்தார். ஆனால் தானம் கேட்டுவந்தவருக்கு இல்லையென்று சொல்ல மனமில்லாத மன்னன் மகாபலிக்கு தானம் தந்தார். சிறிய உருவமாக இருந்த வாமனன் மிகப்பெரியதாக வளர்ந்து ஓரடியில் பூமியையும், மற்றொரு அடியில் விண்ணையும் அளந்தார். மீதமிருக்கும் அடிக்கு என்ன செய்ய என்று கேட்க, மகாபலி தன்னுடைய தலையில் அடியை வைக்குமாறு கேட்க, வாமனன் மகாபலியை தலையில் அழுத்தி பூமிக்குள் தள்ளினார். 

மகாபலியை அழித்தப்பின்பு மிகுந்த ஆனவம் கொண்ட திருமால், தேவர்களையும், முனிவர்களையும் பல உயர்களையும் துன்புருத்தினார். அதனால் சிவபெருமான் வாமனனிடம் ஆவனத்தினை விடுமாறு கூறினார். ஆனால் அதனை ஏற்காத வாமனனை சிவபெருமான் கொன்றார். வாமனை தோலை உரித்து போர்த்திக் கொண்டும், முதுகெழும்பினை ஆயுதமாக கையிலும் எடுத்துக் கொண்டார். 

வாமனன் இறந்துபோக திருமால் வைகுண்டம் சென்றார். மகாபலி மன்னன் சிவபெருமானுடன் கலந்தார். 
கங்காளர் வடிவமும், பிச்சாண்டவர் வடிவமும் ஒரே மாதிரியான தோற்றம் போல தோன்றினாலும், அவை வெவ்வேறான வடிவங்களாகும்.


அருள்மிகு உத்திராபசுபதீஸ்வரர் திருக்கோயில்


</doc>
<doc id="161811" url="https://ta.wikipedia.org/wiki?curid=161811" title="சிவ வடிவங்கள்">
சிவ வடிவங்கள்

சிவ வடிவங்கள் என்பவை சைவக் கடவுளான சிவபெருமானின் வடிவங்களாக ஆகமங்களும், நூல்களும் கூறுபவனவாகும். இவ்வடிவங்களில் சிவபெருமான் தன்னால் படைக்கப்பட்ட உயிர்களுக்கு அருளுகின்றார். சைவ சமயத்தின் நம்பிக்கைப் படி சிவபெருமான் அவதாரம் எடுப்பதில்லை. பக்தர்களுக்கு அருளும் பொருட்டு அவர் வடிவம் மட்டுமே எடுக்கிறார்.

இச்சிவ வடிவங்களை உரு, அரு, அருஉரு என மூன்றாக வகைப்படுத்துகின்றனர். இதனை அருவம், உருவம், அருவுருவம் என்றும், பிரவிருத்தர், சத்தர், பரம்பொருள் என்றும் சகளம், நிட்களம், சகள நிட்களம் எனவும் பலவாறாக சைவர்கள் அழைக்கின்றனர். 

சகளத் திருமேனி, சகளம் என பலவாறு அறியப்படும் உருவ நிலையானது பிரம்மன், திருமால், உருத்திரன், மகேசன் எனும் நான்கு தெய்வ வடிவங்களைக் குறிப்பதாகும். தலை, உடல், கை, கால் என உறுப்புகள் அமைந்த சிவ வடிவங்கள் இவ்வகையில் அடங்கும்.

நிட்களம், நிட்களத் திருமேனி என்று அறியப்படும் அருவ நிலையானது விந்து, நாதம், சக்தி, சிவம் எனும் நான்கினைக் குறிப்பதாகும். உறுப்புகள் எதுவும் இல்லாத சிவலிங்கம் இவ்வருவ நிலையில் அடங்கும்.

சகளம், சகளத் திருமேனி என்று அறியப்படும் அருவுருவ நிலையானது, சதாசிவ வடிவமாக இருக்கும் முகலிங்கத்தினை குறிப்பதாக அமைகிறது.

உருவ நிலையில் நான்கு, அருவ நிலையில் நான்கு மற்றும் அருவுருவ நிலையில் ஒன்று என ஒன்பதும் நவந்தரும் பேதமாகும். இவ்வுருவங்கள் உயிர்களின் பிறப்பினை ஒழிக்க சிவபெருமான் எடுத்தவையாகும். இதனை "நவந்தருபேதம் ஏக நாதனே நடிப்பன்" என சிவஞான சித்தியார் குறிப்பிடுகிறார். 

நவந்தருபேதத்தில் சிவபெருமானின் உருவ நிலை பிரம்மா, திருமால், உருத்திரன், மகேசுவரன் என நான்கென குறிப்பிட்டலும், நூல்கள் பல்வேறு உருவ நிலைகளைக் குறிப்படுகின்றன. பஞ்சகுண மூர்த்திகள், பதினாறு வடிவங்கள், பதினெட்டு வடிவங்கள், மகேசுவர வடிவங்கள், அஷ்டாஷ்ட மூர்த்திகள் என பல்வேறு வகைப்பாடுகளும், எண்ணற்ற சிவவடிவங்களும் உள்ளன.

மகாபுராணங்களில் ஒன்றான லிங்க புராணம் சத்தியோசாதம், வாமதேவம், தத்புருஷம், அகோரரூபம், ஈசன் என ஐவகை உருவம் குறித்து விளக்குகிறது. 

வக்கிரம், சாந்தம், வசீகரம், ஆனந்தம், கருணை முதலிய குணங்களை பஞ்ச குணம் என்கிறோம். இந்த குணங்களின் அடிப்படையில் சிவனது ஐந்து மூர்த்தர்கள் வகைப்படுத்தப்படுதலை பஞ்சகுண சிவமூர்த்திகள் என்கிறார்கள் சைவர்கள்.


சிவாகமங்கள் சிவபெருமானின் 5 முகத்திற்கும் 5 மூர்த்திகளை முன்நிறுத்துகின்றன. இவ்வாறான இருபத்தைந்து மூர்த்தங்களும் மகேசுவர மூர்த்தங்கள் என்று அழைக்கப்படுகின்றன.


"அஷ்டாஷ்ட விக்கிரக லீலை" எனும் கேசி முனிவரின் நூலில் சிவபெருமானின் அறுபத்து நான்கு வடிவங்களும், அவ்வடிவங்களின் மூலம் அடியார்களுக்கு சிவபெருமான் அருளியமையும் குறிப்பிடப்பட்டுள்ளன.உலக வரலாற்றில் முதல் முறையாக பாம்பன் சுவாமிகள் அருளிய அட்டாட்ட விக்ரக்ஹ லீலை எனும் பதிகம் செய்துள்ளார் இன்னும் பல சிவனடியர்களுக்கே இந்த விவரம் தெரியாமல் இருப்பது வியப்பே எனினும் பம்பனடியார்களால் அந்த பாடலை ஒரு மகா மந்திரமாக போற்றப்படுகிறது, ஈக்காடு இரத்தினவேலு முதலியாரின் சிவபராக்கிரமம் எனும் தமிழ் நூலிலும் இந்த அறுபத்து நான்கு வடிவங்கள் கூறப்பட்டுள்ளன. 

64 சிவ வடிவங்கள் தவிர்த்து எண்ணற்ற சிவவடிவங்களை புராணங்கள் கூறுகின்றன. சைவ சமயக் கலைக் களஞ்சியம் கஜாரி, கஜமுக அனுக்கிரக மூர்த்தி, இராவண அனுக்கிரக மூர்த்தி, ஹரிவிரிஞ்சதாரணர், ஏகதசருத்திரர், முயலகவத மூர்த்தி, சர்வ சம்ஹாரர், யக்ஞேசுவரர், உக்கிரர் ஆகியவற்றை பட்டியலிடுகிறது.

திருவிளையாற் புராணம், பெரிய புராணம் ஆகியவற்றில் சிவபெருமான் எடுத்த புலவர், வேடுவர், சித்தர் மற்றும் குதிரை சேவகர் என பல்வேறு மானிட வடிவங்கள் குறிப்பிடப்பட்டுள்ளன.



</doc>
<doc id="161812" url="https://ta.wikipedia.org/wiki?curid=161812" title="சிவாலய வகைகள்">
சிவாலய வகைகள்

சிவாலய வகைகள் என்பவை சிவபெருமானை மூலவராக கொண்டு அமைக்கப்பட்ட கோயிலின் வகைகள் ஆகும். இந்த சிவாலயங்களில் பெரும்பாலும் இலிங்க வடிவில் சிவன் மூலவராக உள்ளார். இந்தியா, இலங்கை, நேபாளம், கம்போடியா என உலக நாடுகள் பலவற்றில் சிவத்தலங்கள் உள்ளன. அவற்றில் அதிக சிவத்தலங்களை கொண்ட நாடாக இந்தியா அமைந்துள்ளது.

சிவபெருமானை மூலவராக கொண்டு உலகம் முழுவதும் கோயில்கள் இருக்கின்றன. குறிப்பாக கம்போடியா, நேபாளம், இலங்கை, இந்தியா என பல நாடுகளைக் கூறலாம். இவற்றினை விடவும் பாரத கண்டம் என்றும் அழைக்கப்படுகின்ற இந்தியாவில் அநேக சிவாலயங்கள் உள்ளன. அவை எண்ணிக்கை அடிப்படையில் முப்பீட தலங்கள், பஞ்சபூதத் தலங்கள், பஞ்ச கேதார தலங்கள், பஞ்ச தாண்டவ தலங்கள், பஞ்ச மன்ற தலங்கள், பஞ்ச பீட தலங்கள், பஞ்ச குரோச தலங்கள், பஞ்ச ஆசன தலங்கள், பஞ்ச குரோச தலங்கள், பஞ்ச லிங்க தலங்கள், ஆறு ஆதார தலங்கள், சப்த விடங்க தலங்கள், அட்டவீரட்டானத் தலங்கள், நவலிங்கபுரம், நவ கைலாயங்கள், நவ சமுத்திர தலங்கள், தச வீராட்டன தலங்கள் எனவும், சைவ அடியார்களால் பாடல் பெற்றதைக் கொண்டு தேவாரத் திருத்தலங்கள், திருவாசகத் திருத்தலங்கள், தேவார வைப்புத் தலங்கள், திருச்சிற்றம்பலக் கோவையார் திருத்தலங்கள், திருவிசைப்பாத் திருத்தலங்கள் எனவும், வன விசேச தலங்கள், முக்தி தரவல்ல சிவத்தலங்கள், சோதிர்லிங்க தலங்கள், ஆதி கைலாய தலங்கள் எனவும் வகைப்படுத்தப்படுகின்றன.

இவற்றில் தேவாரம் பாடல் பெற்ற தலமானது தேவாரப்பாடல் பெற்ற காவிரி தென்கரைத்தலங்களின் பட்டியல், தேவாரப்பாடல் பெற்ற காவிரி வடகரைத்தலங்களின் பட்டியல், தேவாரப்பாடல் பெற்ற பாண்டிய நாட்டு தலங்களின் பட்டியல், தேவாரப்பாடல் பெற்ற கொங்கு நாட்டு தலங்களின் பட்டியல், தேவாரப்பாடல் பெற்ற நடு நாட்டு தலங்களின் பட்டியல், தேவாரப்பாடல் பெற்ற தொண்டை நாட்டு தலங்களின் பட்டியல் எனவும் வகைப்படுத்தப்பட்டுள்ளது.

நிலம், நீர், தீ, காற்று, வானம், சூரியன், சந்திரன் மற்றும் ஆன்மா ஆகிய எண் பொருள்களாக சிவபெருமான் இருக்கிறார். அதனால் அவர் அட்டமூர்த்தி என்று அழைக்கிறார்கள். அவ்வாறான எண் பொருளாக சிவபெருமான் இருக்கும் தலங்கள் "அட்ட மூர்த்தர்கள்" என்று அழைக்கப்பெறுகின்றன.


உலகம் பஞ்ச பூதங்களால் ஆனது. மண், நீர், தீ, வளி,வான், என்பன ஐம்பூதங்கள். இவை பிருதிவி, அப்பு, தேயு, வாயு, ஆகாயம் என்றும் கூறப்படுகின்றன. இவற்றைப் பற்றித் தெளிவாகவும் நுட்பமாகவும் உணர்ந்த நமது பெரியோர்கள் ஒவ்வொரு பூதத்தின் பெயராலும் ஒரு தலத்தை ஏற்படுத்தி உள்ளனர். அவை பஞ்சபூதத் தலங்கள் எனப்படும்.(அடைப்புக் குறிக்குள் வடமொழிப்பெயர்)



சிவ பெருமானின் ஐம்பெரும் தாண்டவங்கள் என்று அடையாளம் காட்டப்படும் ஆலயங்களும் அவை இருக்கும் இடங்களும் இவைதான்.


இறைவன் நடராசத் திருமேனி கொண்டு அருட்கூத்து இயற்றுகின்ற தலங்களில் முக்கியமானவை என்று ஐந்தினைக் கூறலாம். அந்த ஐம்பெரும் மன்றங்கள் அமைந்துள்ள சிவாலயங்கள் (அடைப்புக் குறிக்குள் சபைகள்)



வடமொழியில் "டங்கம்" என்பது உளியைக் குறிக்கும். விடங்கம் என்றால் உளியால் செதுக்கப் பெறாத என்று பொருள். ஏழு திருத்தலங்களில் சிவபெருமான் விடங்கராக வீற்றிருக்கிறார்.அந்த ஏழு திருத்தலங்கள் அமைந்துள்ள இடங்கள்.

சிவபெருமானின் வீரம் குறித்த பெருமைகளைக் குறிப்பிடும் எட்டு கோயில்கள் அட்டவீரட்டானக் கோயில்கள் எனப்படுகின்றன. அவை


இமயமலைச் சாரலில் அமைந்துள்ள கேதார்நாத், துங்கநாத், ருத்ரநாத், மத்மஹேஷ்வர் மற்றும் கபிலேஷ்வர் முதலிய இடங்கள் பஞ்ச கேதார தலங்கள் என்று அழைக்கப்படுகின்றன. இந்த தலங்களில் சிவபெருமானின் உடல் பாகங்கள் தோன்றியதாக சைவர்கள் நம்புகிறார்கள். இதனால் சிவபெருமானை கேதரநாதன் என்றும் அழைக்கின்றார்கள்.

இடம் - சிவனின் பாகம்

தமிழ்நாட்டில் திருநெல்வேலி மாவட்டத்திலும் தூத்துக்குடி மாவட்டத்திலும் தாமிரபரணி ஆற்றங்கரையில் இந்த நவ கைலாயங்கள் என அழைக்கப்படும் சிவாலயங்கள் அமைந்திருக்கின்றன. நவ கைலாயங்கள் அமைந்திருக்கும் ஊர்கள்:

இந்தியாவில் பல சிவத்தலங்கள் இருப்பினும், தேவாரம் பாடல் பெற்ற சிவத்தலங்கள் இருநூற்று எழுபத்து நான்காகும். இவைகளில் இருநூற்று அறுபத்து நான்கு தலங்கள் தமிழகத்தில் அமைந்துள்ளன.

முக்தி தரவல்ல தலங்கள் என்று நான்கு சிவாலய தலங்கள் உள்ளது. அந்த தலங்கள் அமைந்துள்ள இடங்கள்


இந்தியாவில் அமைந்துள்ள பன்னிரெண்டு சோதிர்லிங்க தலங்கள் அமைந்துள்ள இடங்களும் கீழே குறிப்பிடப்பட்டுள்ளன. திருவண்ணாமலை (தமிழ்நாடு) அருணாச்சலமே மூல சிவதலம்.

















</doc>
<doc id="161813" url="https://ta.wikipedia.org/wiki?curid=161813" title="இடபம் (விண்மீன் குழாம்)">
இடபம் (விண்மீன் குழாம்)

இடபம் (ஆங்கிலம்:"Taurus") ரிஷப ராசிக்குரிய விண்மீன் கூட்டம் ஆகும். இது மேஷ ராசிக் குரிய ஏரெசு விண்மீன் கூட்டத்திற்கும், மிதுன ராசிக்குரிய ஜெமினி விண்மீன் கூட்டத்திற்கும் இடையில் உள்ளது. நம் சூரியன் இக் கூட்டத்தை மே 14 முதல் ஜூன் 21 வரையில் கடந்து செல்கிறது. கிரேக்க புராணத்தில் சியுசு என்ற கடவுள் பொனிசியாவின் இளவரசி ஈரோப்பாவை பாதுகாப்பாகக் கடத்திச் செல்ல காளை மாடாக உருமாறி அவளைத் தன் முதுகில் சுமந்து கொண்டு ஆற்றை நீந்திக் கடக்கிறார். ஆற்றில் கரை புரண்டு ஓடும் வெள்ளத்தில் நீர் மட்டத்திக்கு மேலாகக் காளை மாட்டின் மேற்பகுதி மட்டுமே தெரிகிறது. புராணத்தின் இந்தக் கட்டத்தைக் குறிப்பிடுவதாக இந்த வட்டார விண்மீன் கூட்டம் காளை மாடாகக் கற்பனை செய்யப்பட்டுள்ளது. இக் கூட்டத்தில் 125 விண்மீன்களுடன். பிளியாடெஸ், ஹையாடெஸ் என்ற இரு தனிக் கொத்து விண்மீன் கூட்டங்களையும் இனமறிந்துள்ளனர். இதை ஒட்டியே சைக்னஸ் (cygnus ) எனப்படும் நண்டு வடிவ நெபுலா உள்ளது.



</doc>
<doc id="161814" url="https://ta.wikipedia.org/wiki?curid=161814" title="யார் (திரைப்படம்)">
யார் (திரைப்படம்)

யார் 1985 ஆம் ஆண்டு வெளியான திகில் தமிழ்த் திரைப்படம்.

பேய்ப்படம்

அனைத்து 8 கிரகங்கள் பூமி அருகில் ஒரே நேர்க்கோட்டில் அமையும் அமானுஷ்ய நேரத்தில் ஒரு அதிசயம் நடக்கிறது. அதே நேரத்தில் ஒரு மருத்துவமனையில் ஒரு குழந்தை பிறக்கிறது. ஆனால் குழந்தையின் தாயார் குழந்தை பிறந்த பிறகு உடனடியாக இறந்து விடுகிறார். அனாதை சிறுவன் ராஜாராமன் (ஜெய் சங்கர்) என்ற பணக்காரர் ஒருவரால் தத்து எடுத்து வளர்க்கப்படுகிறான்.சிறுவன் ராஜா, ஒரு சாதாரண குழந்தையாக இருக்கும்வரை இயல்பாகவே இருக்கிறார். எந்த பிரச்னையும் இல்லாமல் வளரும் ராஜா, கல்லூரி செல்லும் பருவம் அடைகிறார். ஆனால் அவருக்குப் பதினெட்டு வயதானதும், விசித்திரமான சம்பவங்கள் நிகழ்கின்றன. அவை நடப்பதற்கு காரணம் ராஜாதான் என்றும் மற்றும் ராஜா சாத்தானின் மகன் என தெரிய வருகிறது. ராஜா வழியில் குறுக்கிட்டு நிறுத்த, தீய செயல்களுக்கு முற்றுப்புள்ளி வைக்க முயலும் இருவர் ஜகன் (அர்ஜுன்) மற்றும் தேவி (நளினி). ராஜாவின் ரகசியம் தெரிந்த எல்லாரும் ஒருவர் பின் ஒருவராக கொல்லப்படுகின்றனர். அவை மந்திரம் மூலம் செய்யப்பட்ட கொலைகள். ஜகன்,தேவி இருவரும் பிசாசு செய்யும் தீய செயல்களுக்குத் தடைபோட்டு நிறுத்த வேண்டுமானால் கடவுள் சக்தியைத் திரும்பப் பெறவேண்டும் மற்றும் ராஜாவைக் கொல்ல ரகசியம் வைத்திருக்கும் ஒரு முனிவர் யாரெனக் கண்டறிய வேண்டும். உலகத்தைச் சாத்தானின் இருளில் இருந்து காப்பாற்ற செய்யும் முயற்சியில், ராஜா பிசாசுக் குழந்தையை உருவாக்க முயலும்போது ஜகன், தேவி தடுத்து நிறுத்தினார்களா, தாமதத்தால் அவர்களுக்குத் தோல்வியா என்பதே படத்தின் முடிவு.


</doc>
<doc id="161817" url="https://ta.wikipedia.org/wiki?curid=161817" title="முழவு">
முழவு

முழவு என்பது தமிழர் இசைக்கருவிகளுள் ஒன்றாகும். முழக்கம் என்ற சொல்லின் பொருளைக் கொண்டு முழவுக்குப் பெயர் அமைத்திருக்கலாம். பனைமரத்தடி, பலாப்பழம் போன்றவை இதற்கு உவமையாக சுட்டப்பட்டுள்ளன. இது குறுங்கம்பு கொண்டும் கைவிரலைக் கொண்டும் அடித்துத் தாளவிசை எழுப்பிச் சுவைக்கும் கருவியாகும். முழவு என்ற சொல் தாளக் கருவிகளைச் சுட்டும் பொதுச் சொல்லாகவும், ஒரு குறிப்பிட்ட கருவியைச் சுட்டும் சொல்லாகவும் இலக்கியங்களில் இடம் பெறுகிறது. சிலப்பதிகார காலத்தில், தாளக் கருவிகளுள் ‘தண்ணுமை’ தலைமைக் கருவியாய் விளங்கியது.

“ஈர்ந்தண் முழவு”, “மண்ணார் முழவு”, “முழவு மண் புலர” போன்ற குறிப்புகள் மூலம் தண்ணீரால் தோலைப் பதப்படுத்தி இனிய ஓசையை எழுப்பியதையும், தோலில் ஒருவகை பசை மண்ணை இட்டு முழக்கியதையும், இம் மண் காலப்போக்கில் வறண்டு உதிர்ந்ததையும் உணரமுடிகிறது என்று ‘மத்தளவியல்’ என்ற நூலில் முனைவர் வி.ப.க.சுந்தரம் கூறுகிறார். பதிற்றுப்பத்து கூறும் “பண்ணமை முழவு”, சீவக சிந்தாமணியின் நச்சினார்க்கினியர் உரை கூறும் “இடக்கண் இளியாய் வலக்கண் குரலாய்”, ஆகிய தொடர்கள் மூலம் பண்டைய காலத்திலேயே முழவிசைக் கருவிகள் பயன்படுத்தப்பட்டுள்ளன என்பதை அறியலாம்

இது கேரளத்தில் மிழாவு என்ற பெயரில் அழைக்கப்பட்டு இன்றளவும் வாசிக்கப்பட்டுவருகிறது.



</doc>
<doc id="161819" url="https://ta.wikipedia.org/wiki?curid=161819" title="சுனை">
சுனை

சுனை என்பது இயற்கை நீர் நிலைகளுள் ஒன்று. இது பொதுவாக மலைகளில் காணப்படும் நீர்நிலை வகையாகும். இது மலைகளின் கண் தோன்றும் ஊற்று நீர் ஆகும். இது சிறு அருவி போல காணப்படும். சிறு குளம் போலத் தேங்கியும் காணப்படும். சுனைகள் மலைப்பகுதியில் வாழ்ந்த விலங்கினங்கட்கு நீராதாரமாக இச்சுனைகள் விளங்கி வந்துள்ளன. அகநானூற்றில் களிற்றுயானை நிரையில் 8 இடங்களில் சுனைகள் பற்றிய செய்திகள் உள்ளன. பெரும்பாலான இடங்களில் அவை வளமுணர்த்தவும் வறுமையுணர்த்தவும் கூறப்பட்டுள்ளன. மலைநாட்டு மக்கள் அவற்றை குடிநீருக்காகப் பயன்படுத்தியதாக அகநானூற்றில் குறிப்பு இல்லை.

சுனைகள் குறிஞ்சி நிலத்து நீர்நிலைகளுள் ஒன்றாகும். இவை மலைகளில் உருவாகும் சிறிய நீர்நிலை ஆகும். இதனை,

எனவும் இலக்கியங்கள் குறிப்பிடுகின்றன.

சுனை நீர் உண்ணத் தகுந்த நீர் ஆகும். இது சுவை மிக்க நீராக இலக்கியங்களில் காட்டப்பட்டுள்ளது. "இன்தீம் பைஞ்சுனை" (59) என்றும் "தீம்பெரும் பைஞ்சுனை" (78) என்றும் குறிக்கப்படுகின்றது.


</doc>
<doc id="161820" url="https://ta.wikipedia.org/wiki?curid=161820" title="மை டியர் லிசா">
மை டியர் லிசா

மை டியர் லிசா 1987ஆம் ஆண்டு வெளியான திகில் தமிழ்த் திரைப்படம்.

பேய்ப்படம்

வெளிநாட்டில் பயிலும் கதாநாயகன் தனது காதலியுடன் நாடு திரும்புகிறார். காதலியைத் தன்னுடைய எஸ்டேட் பங்களாவில் தங்க வைக்கிறார். அங்கு வரும் அவரது நண்பர்கள் லிசா என்னும் அப்பெண்ணைக் கற்பழித்துக் கொன்று விடுகிறார்கள். காதலியைக் காணாமல் தேடும் கதாநாயகன் மனது வெறுத்து சோகமாக இருக்கிறார். அவர் மனம் மாறவேண்டும் என்று அவரது தாயார் தனது விருப்பப்படி ஒரு சாதுவான பெண்ணைத் தேடி மகனுக்கு மணமுடிக்கிறார். புதுமணத்தம்பதிகள் அந்த எஸ்டேட் பங்களாவில் குடி வருகின்றனர். கதாநாயகனின் மனைவியின் உடலில் லிசாவின் ஆவி புகுகின்றது. அநியாயமாக உயிர் விட்ட லிசா தன்னைக் கொன்றவர்களைப் பழி வாங்குகிறாள். இறுதியில் மந்திரவாதி பூஜைகள் செய்து லிசாவின் ஆவியை கதாநாயகியின் உடலில் இருந்து வெளியேற்றுகிறார்.


</doc>
<doc id="161829" url="https://ta.wikipedia.org/wiki?curid=161829" title="ஜென்ம நட்சத்திரம்">
ஜென்ம நட்சத்திரம்

ஜென்ம நட்சத்திரம் 1991ஆம் ஆண்டு வெளியான திகில் தமிழ்த் திரைப்படம்.

பேய்ப்படம்

சாத்தானின் குறியீடுகளுடன் பிறக்கும் ஒரு குழந்தையும், அதன் துணையாக வரும் வேலைக்காரியும், செய்யும் பயங்கரங்கள் தான் இப்படத்தின் கதை. இது தி ஓமன் என்னும் ஆங்கிலப் படத்தின் தழுவல். கதாநாயகனின் மனைவி பிரசவத்துக்காக அனுமதிக்கப்பட்டு இருக்கும் நேரத்தில் குழந்தை பிறந்து இறந்து விட்டதாக டாக்டர் தெரிவிக்கிறார். இன்னொரு பெண்மணிக்கு குழந்தை பிறந்ததாகவும் தாய் இறந்து விட்டதாகவும் சொல்லி மற்றொரு குழந்தையை கதாநாயகனிடம் கொடுக்கிறார் டாக்டர். சாத்தானின் குழந்தை அக்குடும்பத்தில் வந்து சேர்க்கிறது, குழந்தையின் பிறந்த நாள் அன்று அதன் செவிலி இறக்கிறாள். புதிதாக வரும் செவிலி அக்குழந்தைக்கு உதவியாக இருக்கிறாள். இரண்டாம் முறை கரு உண்டாகும் போது அந்த குழந்தை பிறக்ககூடாது என்ன கதாநாயகியை கீழே தள்ளி விடுகிறது அந்த சாத்தான் குழந்தை. அதன் ரகசியம் கண்டறிந்த பாதிரியார், புகைப்படக்கலைஞர் என வரிசையாக சாகிறார்கள். குழந்தையின் பிறப்பின் ரகசியம் அறிகிறார் கதாநாயகன். முடிவில் தனது வளர்ப்பு பெற்றோர்களை அழித்து விட்டு புதிய உறவினர்களுடன் செல்கிறது அந்த சாத்தனின் குழந்தை என்பதாக படம் நிறைவு பெறுகிறது.


</doc>
<doc id="161835" url="https://ta.wikipedia.org/wiki?curid=161835" title="தமிழ் எழுத்து வகை">
தமிழ் எழுத்து வகை

தமிழ் நெடுங்கணக்கில் உள்ள எழுத்துக்கள் தமிழ் எழுத்துக்கள். இவை 


என்றெல்லாம் பல வகைகளாகப் பாகுகாடு செய்யப்பட்டுள்ளன.

இந்தப் பாகுபாடுகள் சொற்புணர்ச்சி, பொருட்புணர்ச்சி, செய்யுளில் எழுத்தெண்ணிக்கை முதலானவற்றிற்குப் பயன்படும்.


</doc>
<doc id="161837" url="https://ta.wikipedia.org/wiki?curid=161837" title="ராசாத்தி வரும் நாள்">
ராசாத்தி வரும் நாள்

ராசாத்தி வரும் நாள் 1991 ஆம் ஆண்டு வெளியான திகில் தமிழ்த் திரைப்படம்.

பேய்ப்படம்

நான்கு நண்பர்களால் கற்பழித்துக் கொல்லப்படும் மலைவாழ் பெண்ணின் ஆவி, அந்த நண்பர்களின் மகள் ஒருத்தியின் உடலில் புகுந்து அந்த நான்கு நண்பர்களையும் பழி வாங்கும் கதை.


</doc>
<doc id="161838" url="https://ta.wikipedia.org/wiki?curid=161838" title="முதலெழுத்து">
முதலெழுத்து

தமிழில் உள்ள உயிரெழுத்து 12, மெய்யெழுத்து 18, ஆக மொத்தம் 30 எழுத்துகளைத் தமிழ் இலக்கணம் என்னும் மொழியியல் முதலெழுத்து எனக் குறிப்பிடுகிறது. வித்துமுதலைப் போட்டு விளைச்சல் காண்பது போலவும், முதலை வைத்துத் தொழில் செய்து பொருள் ஈட்டுவது போலவும் இந்த 30 முதல் எழுத்துகளை வைத்துதான் தமிழ் இயங்குகிறது. எழுத்துகள் சொல்லாகும்போது சில எழுத்துகள் மொழியோடு தோன்றி எழுத்தின் ஒலியைக் கூட்டியும் குறைத்தும் தருவது உண்டு. இவற்றைச் சார்பெழுத்து என்கிறோம். இவை நிலம், நீர் போன்றவற்றின் தன்மையால் செழுமையும் மெலிவும் பெறுவது போன்றவை. 

உயிரெழுத்து பன்னிரண்டும் மெய்யெழுத்து பதினெட்டும் ஆகிய முப்பது எழுத்துகளூம் முதல் எழுத்துகள் என்று நன்னூலும் குறிப்பிடுகிறது.


</doc>
<doc id="161839" url="https://ta.wikipedia.org/wiki?curid=161839" title="கிளிப்பேச்சு கேட்கவா">
கிளிப்பேச்சு கேட்கவா

கிளிப்பேச்சு கேட்கவா 1993 ஆம் ஆண்டு வெளியான தமிழ்த் திரைப்படம்.

பேய்ப்படம்

கிராமத்திற்கு புதிதாக வரும் வாத்தியார் ஒரு பழைய பங்களாவில் தங்குகிறார். அங்கே மர்மான சத்தங்கள், அசைவுகள் நடக்கின்றன. அங்கே பேய் இருக்கிறது என்ற நம்பிக்கை ஊராரிடம் இருக்கிறது. இதைக் கொண்டு ஒரு குறும்புப் பெண் வாத்தியாரை பயமுறுத்துகிறாள். அந்த பெண்ணைக் கண்டுகொள்ளும் வாத்தியார் அவளிடம் காதல் கொள்கிறார். விதிவசத்தால் அப்பெண் உயிரிழக்க, அந்த பழைய பங்களாவில் ஆவியாகவே வந்து இருக்கிறாள். 


</doc>
<doc id="161840" url="https://ta.wikipedia.org/wiki?curid=161840" title="சின்ன மாப்ளே">
சின்ன மாப்ளே

சின்ன மாப்ளே என்பது 1993 ஆம் ஆண்டு வெளியான தமிழ்த் திரைப்படம் ஆகும்.

நகைச்சுவைப்படம்

ஊரை ஏமாற்றிப் பேருந்து நிலையத்தில் சுமைதூக்கும் கூலியாக வேலைப்பார்க்கிறார் கதாநாயகன். அவருக்கு ஒரு கல்யாண தரகருடன் நட்பு ஏற்படுகிறது. கிராமத்து மிராசுதாரால் அவமானப்படும் தரகர், கதாநாயகனை பணக்கார வேடம் போட்டு மிராசுவின் மகளுக்குக் கல்யாணம் செய்து வைக்கிறார். உண்மைத் தோற்றத்தைப் பார்த்துவிட்ட மிராசுதாரரை ஏமாற்ற அது தம்பி என்று பொய் சொல்கிறார் தரகர். அதனால் விளையும் குழப்பங்களும் , அதை கதாநாயகன் சமாளிக்கும் விதமும் என நகைச்சுவையாகச் செல்லும் கதை இது.



</doc>
<doc id="161841" url="https://ta.wikipedia.org/wiki?curid=161841" title="பொறந்த வீடா புகுந்த வீடா">
பொறந்த வீடா புகுந்த வீடா

பொறந்த வீடா புகுந்த வீடா (Porantha Veeda Puguntha Veeda) 1993 ஆம் ஆண்டு வெளியான இந்தியத் தமிழ்த் திரைப்படமாகும். வி. சேகர் எழுதி இயக்கியுள்ளார். சிவகுமார், பானுப்ரியா, வடிவுக்கரசி, கவுண்டமணி, செந்தில், எஸ். எஸ். சந்திரன், குமரிமுத்து, கோவை சரளா, காஜா ஷெரிப், கே. எஸ். ஜெயலட்சுமி மற்றும் பலர் நடித்துள்ளனர். இளையராஜா இசையில், 21 மே 1993 அன்று இப்படம் வெளியானது. 1994 ஆம் ஆண்டு, தெலுங்கு மொழியில் "புட்டினில்லா மெட்டினில்லா" என்ற பெயரில் மறுஆக்கம் செய்யப்பட்டது.

குடும்பப்படம்

சிவகுமார், பானுப்ரியா, வடிவுக்கரசி, கவுண்டமணி, செந்தில், எஸ். எஸ். சந்திரன், குமரிமுத்து, கோவை சரளா, காஜா ஷெரிப், கே. எஸ். ஜெயலட்சுமி, ராதாபாய், திடீர் கன்னையா, ஒரு விரல் கிருஷ்ணா ராவ், மனோ, இடிச்சபுளி செல்வராஜ், சி. ஆர். சரஸ்வதி.

ஏழ்மையான குடும்பத்தைச் சேர்ந்த அமுதா (பானுப்ரியா (நடிகை)), குடிக்கு அடிமையான தந்தை (குமரிமுத்து), மூன்று உடன் பிறந்தோர் ஆகியோரை காப்பாற்றி வருகிறாள். மறுபக்கம், செல்வந்தரான படித்த ரவி (சிவகுமார்), அகந்தை கொண்ட தாய் நிர்மலா தேவி (வடிவுக்கரசி) மற்றும் படிக்காத தந்தையுடன் வாழ்ந்து வருகிறான். ரவியின் மனநலம் பாதிக்கப்பட்ட தங்கை மோஹனா (கோவை சரளா) வேலையில்லாத நபர் ஒருவருக்கு திருமணம் ஆனவள்.

ரவி, தன் குடும்பத்தை நன்கு பார்த்துக்கொள்ளும் பெண்ணாக அமுதா இருப்பாள் என்று எண்ணி, நண்பன் வள்ளுவர்தாசன் உதவியுடன், அமுதவாவை திருமணம் செய்கிறான். திருமணம் ஆன பின்பும், பிறந்தவீட்டிற்கு பண உதவி அமுத செய்வாள் என்ற நிபந்தனையுடனே திருமணம் நடந்தது.

திருமணத்திற்கு பிறகு, புகுந்தவீட்டை பராமரிப்பதற்காக தன் வேலையை ராஜினாமா செய்ய அமுதாவுக்கு நேரிடுகிறது. அதே சமயம், அமுதாவின் தந்தை இறப்பதால், அவளது சகோதரர்கள் அவள் வீட்டிற்கு அடைக்கலம் புகுகிறார்கள். நல்ல மருமகளாக அமுதா நடந்து கொண்டாலும், அனைத்திலும் தவறு கண்டு பிடிக்கிறார் மாமியார் நிர்மலா தேவி. இந்நிலையில், அவமானம் தாங்க முடியாமல், வீட்டை விட்டு அமுதாவின் சகோதரர்கள் சொல்லிகொள்ளமல் வெளியேறுகிறார்கள். அவர்களை தேடி செல்லும் பொழுது, அமுதாவின் கர்ப்பம் கலைந்து, குடும்பத்தில் பிளவு ஏற்படுகிறது. இறுதியில், அமுதா எவ்வாறு குடும்பத்தை இணைத்தாள் என்பதே மீதிக் கதையாகும்.

வாலியின் பாடல் வரிகளுக்கு இளையராஜா இசை அமைத்தார். 5 பாடல்களைக் கொண்ட தொகுப்பு, 1993 ஆம் ஆண்டு வெளியானது.


இயக்குனர் தேர்ந்துடுத்த கதை களமும், திரைக்கதையும், நகைச்சுவையும் நல்ல விமர்சனங்களைப் பெற்றன.



</doc>
<doc id="161845" url="https://ta.wikipedia.org/wiki?curid=161845" title="சிரம்பான்">
சிரம்பான்

சிரம்பான் ("Seremban") மலேசியாவின் நெகிரி செம்பிலான் மாநிலத்தின் தலைநகரம் ஆகும். இது சிரம்பான் மாவட்டத்தில் இருக்கிறது. 2009 ஆம் ஆண்டு செப்டம்பர் மாதம் 9ஆம் தேதி, சிரம்பான் ஒரு மாநகரமாகப் பிரகடனம் செய்யப்பட்டது. இருப்பினும், சில காரணங்களினால் அந்தப் பிரகடனம் ஒத்தி வைக்கப்பட்டுள்ளது. இந்த ஆண்டு இறுதியில், மலேசியாவின் 12ஆவது பெரிய நகரமாக அறிவிக்கப்படும்.

சிரம்பான் மாநகரத்தின் பழைய பெயர் சுங்கை ஊஜோங். இந்த மாநகரத்தின் இடையில் ஓடும் ஆற்றின் பெயர் சுங்கை ஊஜோங். அந்த ஆற்றின் பெயரே நகரத்திற்கும் வைக்கப்பட்டது. சீனர்கள் இந்த நகரத்தை "பூ யோங்" என்று அழைக்கின்றனர். இந்த நகரத்தின் மக்கள் தொகை 555,935. மலேசியாவில் ஒன்பதாவது இடம் வகிக்கின்றது.

தீபகற்ப மலேசியாவில் பெரும்பாலான நகரங்கள், ஈயம் கண்டுபிடிக்கப்பட்டதால் உருவான நகரங்கள் ஆகும். அதே போல 1870இல் இங்கு ஈயம் கண்டுபிடிக்கப்பட்டதும், சுங்கை ஊஜோங் நகரம் உருவானது. சிரம்பான் நகரத்திற்கு அருகில் ராசா எனும் ஒரு சிற்றூர் உள்ளது.

நூறு ஆண்டுகளுக்கு முன்னர், அங்கே ஈயம் இருப்பது கண்டுபிடிக்கப்பட்டதும், அப்பகுதிக்கு பெருவாரியான அரபு, மலாய் மக்கள், சீன மக்கள் குடிபுகுந்தனர். உள்ளூர் மலாய்க்காரர்கள் பெரும்பாலும் விவசாயிகளாக இருந்தனர். காலப்போக்கில், சுரங்கத் தொழிலில் மட்டும் அல்லாமல் வர்த்தக மையமாகவும் சிரம்பான் சிறந்து விளங்கியது.

லிங்கி ஆற்றின் வழியாக கொண்டு செல்லப்பட்ட ஈயம், மலாக்கா நீரிணையில் அணைந்து இருந்த கப்பல்களில் ஏற்றப்பட்டது. ஈயத் தொழிலின் வரி வசூலிப்பு மூலமாக பிரித்தானிய ஆட்சியாளர்களுக்கு நிறைய வருமானம் கிடைத்தது. பிரித்தானியர்களின் விதித்த கூடுதலான வரிகள், வர்த்தகர்களுக்குப் பெரும் சுமையாகவும் மாறியது.

சுங்கை ஊஜோங்கில், டத்தோ கிளானா, டத்தோ ஷா பண்டார் என இரு உள்ளூர் தலைவர்கள் இருந்தனர். வரி வசூலிக்கும் உரிமைகளுக்காகவும், ஈயச் சுரங்கங்களைச் சொந்தம் கொண்டாடும் உரிமைகளுக்காகவும், அவர்கள் இடையே கடும் போட்டிகள் நிலவின.

அந்தப் போட்டிகளினால், நெகிரி செம்பிலான் மாநிலத்தின் நிர்வாகத் துறையில் பிரித்தானியர்கள் தலையிடுவதற்கு ஓர் எளிதான வாய்ப்பு அமைந்தது. டத்தோ கிளானா, பிரித்தானியர்களின் உதவியை நாடினார். பிரித்தானியர்களும் தங்களுடைய படைகளை அனுப்பி டத்தோ கிளானாவிற்கு உதவிகள் செய்தனர்.

அதன் பின்னர், டத்தோ கிளானாவிற்கு எதிராகச் செயல்பட்டவர்கள் தோற்கடிக்கப்பட்டனர். டத்தோ ஷா பண்டார் சிங்கப்பூருக்கு நாடு கடத்தப்பட்டார். பிரித்தானியர்களின் உதவிகளுக்காக, ஒரு பிரித்தானிய ஆளுநர் சுங்கை ஊஜோங்கின் ஆணையராக அமர்த்தப்பட்டார்.

கேப்டன் முரே என்பவர்தான் முதல் ஆணையராகும். சமய, மலாய்க் கலாசாரங்களைத் தவிர்த்த மற்றத் துறைகளுக்கு அந்த ஆணையர் ஆலோசகராக விளங்கினார். பிரித்தானியர்கள் இப்படித்தான் மலேசியாவில் பல மாநிலங்களைத் தங்களின் ஆதிக்கத்தின் கீழ் கொண்டு வந்தனர்.

சிரம்பான் நகரம், மலாக்கா நீரிணைக் கரையில் இருந்து 30 கிலோமீட்டர் தொலைவில் உள் பெருநிலத்தில் இருக்கிறது. அந்தப் பெருநிலத்தை லிங்கிப் பள்ளத்தாக்கு என்று அழைக்கிறார்கள். மேற்குப் பகுதியில் ‘தித்திவாங்சா’ என்று அழைக்கப்படும் மத்திய மலைத் தொடர் உள்ளது.

ரப்பர், செம்பனை பயிர் செய்வதற்கு ஏற்ற செம்புரைக்கல் மண்பகுதிகள், நெகிரி மாநிலத்தில் நிறைந்து உள்ளன. அதுவே, அந்த மாநிலம் விவசாய மையமாக அமைவதற்கு பேருதவியாகவும் இருக்கின்றன. லிங்கி ஆற்றில் இருந்து பொதுமக்களுக்கு குடிநீர் கிடைக்கிறது.

சிரம்பான் வெப்ப சீதோஷ்ண நிலையைக் கொண்டது. சராசரி வெப்பநிலை செல்சியஸ் 27லிருந்து 30 வரையிலானது. இருப்பினும், மிதமான தட்ப வெப்ப நிலை. ஆண்டு முழுமையும் மழை பெய்கிறது. ஆண்டு இறுதிவாக்கில், ஆறுகளில் வெள்ளம் ஏற்படுவது உண்டு.

மலேசியாவில் 1890 ஆம் ஆண்டுகளில் கோலாலம்பூர் – சிங்கப்பூர் புகைவண்டி போக்குவரத்து தொடங்கப்பட்டது. அந்தக் காலக் கடத்தில்தான் சிரம்பான் நகரில் ஒரு நிலையமும் உருவாக்கப்பட்டது. இன்று வரை ஒரு மாபெரும் இடை நிலையமாக சிரம்பான் நகரம் விளங்கி வருகின்றது.

மலேசியாவில் அதிகமானோர் புகைவண்டிச் சேவையைப் பயன்படுத்துவது இல்லை. எல்லோருடைய வீடுகளிலும் கார்கள் உள்ளன. அதனால், அந்தக் காலத்தின், தலையாய புகைவண்டி போக்குவரத்துச் சேவை மறக்கப்பட்டு வந்தது. ஆனால், அண்மையில் 'கம்யூட்டர்' இரயில் சேவை தொடங்கப்பட்டதால், பொதுமக்களின் பயண ஆர்வம், மறுபடியும் புகைவண்டிச் சேவையின் பக்கம் திரும்பியுள்ளது.

மலேசிய அரசாங்கம் பொது போக்குவரத்துச் சேவையில் சில மலிவான திட்டங்களை அமல் படுத்தி வருகிறது. 65 வயதிற்கு மேற்பட்டவர்களுக்கு, பாதிக் கட்டணம் அல்லது இலவசச் சேவை. 3000 ரிங்கிட்டிற்கும் குறைவான ஊதியம் பெறுபவர்களுக்கு பாதிக் கட்டணம். சில மாநிலங்களில், பள்ளிக் குழந்தைகளுக்கு முற்றிலும் இலவசமான சேவை. இப்படிப்பட்டச் சலுகைகள் வழங்கப்பட்டும் புகைவண்டி போக்குவரத்துச் சேவையைப் பயன்படுத்துபவர்களின் எண்ணிக்கை குறைவாக உள்ளது.

நெகிரி செம்பிலான் மாநிலத்தில் விமான நிலையங்கள் எதுவும் இல்லை. மலேசியாவில் இரண்டே இரண்டு மாநிலங்களில் மட்டும் விமானப் போக்குவரத்துச் சேவைகள் இல்லை. நெகிரி செம்பிலான், பெர்லிஸ் ஆகியவையே அந்த இரு மாநிலங்கள் ஆகும். இருப்பினும், சிரம்பான் நகரில் இருந்து 30 நிமிடப் பயணத் தொலைவில், அதாவது 40 கி.மீ. தூரத்தில், சிப்பாங் அனைத்துலக விமான நிலையம் உள்ளது.

மலேசியத் தலைநகரமான கோலாலம்பூரில் இருந்து, சிப்பாங் அனைத்துலக விமான நிலையத்திற்குச் செல்லும் நேரத்தைக் காட்டிலும், சிரம்பானில் இருந்து அந்த அனைத்துலக விமான நிலையத்திற்குச் செல்வது என்பது மிகவும் எளிது. தூரமும் குறைவு. நேரமும் குறைவு.

நெகிரி செம்பிலான் மாநிலத்தில் மினாங்கபாவ் கலாசாரமே முதன்மை வகிக்கின்றது. மினாங்கபாவ் கலாசாரம் சுமத்திராவில் இருந்து வந்ததாகும். மினாங்கபாவ் என்பது Menang Kerbau எனும் மலாய்ச் சொல்லில் இருந்து வந்தது. Menang என்றால் வெற்றி. Kerbau என்றால் எருமை. வெற்றி பெறும் எருமை என்று பொருள் படுகிறது.

மினாங்கபாவ் இனத்தவரின் வீட்டுக் கூரைகள் மிக அழகாகவும், ஒய்யாரமாகவும் உருவாக்கப்பட்டு இருக்கும். அவர்களின் கட்டிடக்கலை தனித்தன்மை வாய்ந்தது.

நெகிரி செம்பிலான் மாநிலத்தில் பெரும்பாலான வீடுகள் மினாங்கபாவ் கலாசாரப் பின்னணியைக் கொண்டவை. அதே அமைப்பில் சிரம்பான் நகராண்மைக் கழக இல்லம், மாநில இல்லம், மாநில அரும்பொருள் காட்சியகம் போன்றவை கட்டப்பட்டுள்ளன.

மினாங்கபாவ் கலாசாரத்தின்படி ஆண்களைவிட, பெண்களுக்குத்தான் முதன்மையும் முக்கியத்துவமும் வழங்கப்படுகின்றன. பெண்கள் சொல்வதை ஆண்கள் கண்டிப்பாகக் கேட்டு, பணிந்து போக வேண்டும். அதற்கு Adat Perpatih என்று பெயர். இது மிகவும் பழமை வாய்ந்த பண்பு வழக்கம் ஆகும்.

பல நூற்றாண்டுகளாகப் 'பெண்மைக்கு முதன்மை' எனும் பழக்க வழக்கத்திற்கு முக்கியத்துவம் வழங்கப்பட்டு வருகின்றது. சமூக குடும்ப நிகழ்ச்சிகள், சமூகக் கலாசார ஒன்றுகூடும் நிகழ்ச்சிகள் போன்றவற்றில் பெண்களுக்குத்தான் முதல் வாய்ப்புகள். பெண்களை முன்னுக்கு நிறுத்தி வைத்து, ஆண்கள் அவர்களுக்குத் துணையாக இருப்பார்கள்.

பெண்களுக்கு முதன்மைத் தன்மை வழங்கப்படுவதை மாற்றி அமைக்க, மலேசியாவில் பிரித்தானியர்களும், இந்தோனேசியாவில் டச்சுக்காரர்களும், பெரும் முயற்சி செய்தார்கள். இருப்பினும் வெற்றி பெற முடியவில்லை. மினாங்கபாவ் மக்களின் இரத்தத்துடன் ஊறிப் போன அந்தக் கலாசாரத்தை மாற்றி அமைக்க அவர்களால் முடியவில்லை.

பொதுவாக, மினாங்கபாவ் பெண்கள் தங்களின் கணவர்களை அவ்வளவு எளிதில் விவாகரத்துச் செய்யவிட மாட்டார்கள். விவாகரத்து என்பது ஒரு தப்பான செயல் என்று மினாங்கபாவ் பெண்கள் கருதுகின்றனர். இந்தக் கலாசாரம் நெகிரி செம்பிலான் மாநிலத்தில், இன்னும் பரவலாக இருந்து வருகிறது.

அண்மைய காலங்களில் அந்த நிலைமை மாறி விட்டது. மேற்கத்திய கலாசாரத்தின் ஊடுருவல்களால் விவாகரத்து என்பது சாதாரணமாகி வருகிறது. தமிழர்கள் பலர் மினாங்கபாவ் பெண்களைத் திருமணம் செய்துள்ளனர்.

கோலாபிலா, பகாவ், ஜெலுபு போன்ற இடங்களில் தமிழ் - மினாங்கபாவ் குடும்பங்களைப் பார்க்கலாம். அவர்களுக்குப் பிறந்த குழந்தைகள் பலர் வழக்கறிஞர்களாக, மருத்துவர்களாக, கணினித்துறை வல்லுநர்களாகப் பணி செய்கின்றனர். இவர்கள் இஸ்லாமிய சமயத்தைப் பின்பற்றுகின்றனர்.

சின்ன வயதிலேயே தமிழர்கள் திருமணம் செய்து கொள்ளும் பழக்கம், நெகிரி செம்பிலான் மாநிலத்தில் சற்றுக் கூடுதலாக உள்ளது. அப்படி திருமணம் செய்து கொள்ளும் பலருக்கு முறையான பதிவுகள் இல்லை. பெரும்பாலான இளம் தம்பதியினர் சிரம்பான் நகருக்கு குடிபெயர்கின்றனர். இது ஒரு சமுதாய பிரச்னையாகவும் மாறி வருகின்றது.

சிரம்பான் நகரம் மலாய், சீன, இந்திய அருஞ்சுவைப் பொருள்களுக்கு புகழ் பெற்ற இடமாக விளங்குகிறது. உள்ளூர் உணவு வகைகளில் ‘சியூ பாவ்’(சீனம்: 芙蓉烧包) என்பது மிகவும் புகழ் பெற்றதாகும். அந்த உணவு இட்லி போன்ற வடிவத்தில் இருக்கும்.

அந்தச் சீன இட்லியின் உள்ளே கீரைகள், கோழி இறைச்சி அல்லது வளர்ப்புப் பன்றி இறைச்சி போன்றவை கலந்து இருக்கும். மலேசியர்களுக்குப் பிடித்தமான உணவுகளில் இதுவும் ஒன்று. இந்தியர்கள் சைவமான சீன இட்லிகளையே விரும்பிச் சாப்பிடுவார்கள். மலேசியாவில், பெரும்பாலான இந்தியர்கள் பன்றி இறைச்சியைச் சாப்பிடுவது இல்லை.

"நாசி பாடாங்" எனும் ஒரு வகையான பிரியாணி உணவும் இங்கு புகழ்பெற்றது. இது மினாங்கபாவ்காரர்களின் பரம்பரை உணவாகும். அந்த உணவில் தேங்காய்ப் பால் அதிகமாகச் சேர்க்கப்பட்டு இருக்கும். ஊசி மிளகாய்களையும் அதிகமாகச் சேர்த்து இருப்பார்கள். காரம் மிக்க உணவு. இருப்பினும் மலேசியர்கள் விரும்பிச் சாப்பிடுகின்றனர்.

ஜப்பான், தென் கொரியா, அமெரிக்கா, ஐரோப்பிய நாடுகளில் இருந்து அனைத்துலக நிறுவனங்கள் நிறைய தொழில்சாலைகளைத் திறந்து உள்ளன. நீலாய், செனவாங், போர்ட்டிக்சன், போன்ற நகரங்களில் பெரிய தொழில்சாலைகள் உருவாக்கப்பட்டுள்ளன.

அதிகமான வேலை வாய்ப்புகள் இருந்தாலும், உள்ளூர் மக்கள் தொழில்சாலைகளில் பணிபுரிவதை அதிகமாக விரும்புவது இல்லை. வங்காள தேசம், நேபாளம், வியட்நாம், கம்போடியா, பாகிஸ்தான், இந்தியா, இந்தோனேசியா, பிலிப்பைன்ஸ், மியன்மார், போன்ற நாடுகளில் இருந்து வந்தவர்கள் இங்குள்ள தொழில்சாலைகளில் ஆயிரக் கணக்கில் பணிபுரிகின்றனர்.

பொருளாதாரத்தைப் பொருத்த வரையில், தயாரிப்புத் துறைதான் மாநிலத்தின் முக்கியத் துறையாக விளங்கி வருகிறது. சுற்றுலா துறை (40.3%), விவசாயம் (6%), கட்டுமானம் (2.2%), சுரங்கத் தொழில் 0.3%) போன்றவை வருமானத்தை ஈட்டித் தரும் இதர தொழில்துறைகளாகும்.

சிரம்பானில் சில தனியார், பொது மருத்துவமனைகள் உள்ளன. சிரம்பான் பொது மருத்துவமனை என்று அழைக்கப்பட்டது, இப்போது துங்கு ஜாபார் பொது மருத்துவமனை என்று அழைக்கப்படுகிறது. 1930இல் தோற்றுவிக்கப்பட்ட இந்த பொது மருத்துவமனையில் 800 படுக்கைகள் உள்ளன. 20க்கும் மேற்பட்ட சிறப்பு மருத்துவச் சேவை மையங்கள் உள்ளன.

2004 ஆம் ஆண்டு, சிரம்பான் நிபுணத்துவ மருத்துவமனை தோற்றுவிக்கப்பட்டது. இதில் 109 படுக்கைகள் உள்ளன. நெகிரி செம்பிலான் மகப்பேறு மருத்துவமனையும் இங்குதான் உள்ளது. இதில் 75 படுக்கைகள் உள்ளன.

சிரம்பான் கான்வெண்ட் தமிழ்ப்பள்ளியில் ஆறாம் ஆண்டு பயிலும் மாணவி நித்தியலட்சுமி சிவநேசன் என்பவர், உலக இளையோர் சதுரங்கப் போட்டிக்குத் தேர்வு செய்யப்பட்டார். அந்தப் போட்டியில் 160 நாடுகள் கலந்து கொண்டன. சுலோவேனியா நாட்டின் மார்போர் நகரில் அந்தப் போட்டி நடைபெற்றது. 1667 போட்டியாளர்கள் கலந்து கொண்டனர். மலேசிய இந்தியர்களுக்குப் பெருமை சேர்த்த அவர், இறுதிச் சுற்றுக்குத் தேர்வு செய்யப்பட்டு, உலக நிலையில் இரண்டாம் இடத்தைப் பிடித்தார்.

இவர் இந்தியா, புதுடில்லியில் 2010ஆம் ஆண்டு நடைபெற்ற காமன்வெல்த் சதுரங்கப் போட்டிகளில், தன்னுடைய 10வது வயதில் கலந்து கொண்டார்.2011ஆம் ஆண்டு பிலிப்பைன்ஸ், சூபிக் பே எனும் இடத்தில் நடைபெற்ற ஆசிய இளையோர் சதுரங்கப் போட்டியிலும், 11 வது வயதில் கலந்து கொண்டார். மலேசிய இந்தியர்களின் கனவுக் கன்னியாகப் புகழ் பெற்றுள்ளார்.



</doc>
<doc id="161848" url="https://ta.wikipedia.org/wiki?curid=161848" title="போலி எழுத்து">
போலி எழுத்து

போலி எழுத்து என்பது நன்னூல் கையாளும் ஓர் இலக்கணக் குறியீடு. இதனை எழுத்துப் போலி எனவும் குறிப்பிடுவர். தொல்காப்பியத்திலும் இந்தப் போலி பற்றிய குறிப்புகள் உள்ளன.


இந்த முறைமையை வடநூலார் சந்தியக்கரம் என்பர்.

சொல்லில் ஒரு எழுத்து இருக்குமிடத்தில் மற்றொரு எழுத்து மயங்குகிறது. இதனைப் போலி என்கிறோம்
மொழியின் இறுதியில் வரும் இந்த எழுத்துக்கள் மயங்கும். நன்னூல் இதனைப் பொதுப்படக் கூறினாலும் வருமொழி உயிர்முதல் ஆயின் மயங்கும் என இலக்கிய ஆட்சிகளால் அறியலாம். 

'ன்' எழுத்தில் முடியும் ஒன்பது சொற்கள் 'ம்' என மயங்குவது இல்லை என்று தொல்காப்பியம் குறிப்பிடுகிறது. அந்த 9 சொறகள் இவை என இளம்பூரணர் இவற்றைக் குறிப்பிடுகிறார். 



இந்த எழுத்துக்கள் மொழிமுதல் எழுத்தாகவும், மொழியிடை எழுத்தாகவும் வரும்போது மயங்கும்.
ஐகாரத்தை முதலெழுத்தாக உடைய நகரமும், யகர ஒற்றை அடுத்து வரும் நகரமும் ஞகரமாக மயங்கும்.



</doc>
<doc id="161857" url="https://ta.wikipedia.org/wiki?curid=161857" title="ஏகபாத மூர்த்தி">
ஏகபாத மூர்த்தி

ஏகபாதமூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். இம்மூர்த்தியை ஏகபாதர் எனவும் வழங்குகிறார்கள். ருத்ரன், மகேஸ்வரன், சதாசிவன், பிரம்மா, விஷ்ணு என்ற ஐந்து மூர்த்திகளும் ஒடுங்கி ஒரே உருவத்தில் காட்சியளிப்பதை இம்மூர்த்தி விளக்குகிறது.

ஊழிக்காலம் எனப்படும் பிரளயங்கள் ஏற்படும்போது உலகமே நீரில் மூழ்கி அழியும். அக்காலங்களில் உலகில் உள்ள அனைத்து உயிர்களும், உமையம்மையாகிய சக்தியும் இந்த ஏகபாத மூர்த்தியாகிய சிவபெருமானிடம் ஒடுங்கிவிடுவார்கள். ஊழிக்காலங்களில் இவர் மட்டுமே அழியாமல் இருப்பவர் என ஆகமங்களும் வேதங்களும் கூறுகின்றன. அனைத்து சக்திகளின் பிறப்பிடமாகவும், தஞ்சமடையுமிடமாகவும் ஏகபாத மூர்த்தி இருக்கிறார்.

ஏகபாதமூர்த்தி சிலைகள் தென்னிந்தியாவில் தான் அதிகமாக காணப்படுகின்றன.ஏகபாதமூர்த்தி நான்கு கரங்களுடன்,முக்கண் உடையவராய் ஒரு காலில் நின்ற கோலத்தில் காட்சி அளிக்கிறார்.சிவபெருமான் ஒரு காலில் நின்ற கோலத்தில் இருக்கவும்,அவர் இடுப்பின் வலப்பக்கம் பிரம்மாவும்,இடப்பக்கம் விஷ்ணுவும் தோன்றுகின்றனர்.பிரம்மாவும்,விஷ்ணுவும் அஞ்சலி முத்திரை காட்டுகின்றனர்.சிவபெருமானுக்கு பதில் ஆக்ரோஷ பைரவர் இருப்பின் அந்த வடிவத்தை ஏகபாத பைரவர் என அழைக்கின்றனர்.
சிவபெருமானின் ஒற்றைக்கால்,பிரபஞ்சத்தை தாங்கி நிற்கும் தூணாக கருதப்படுகிறது.வலது கை அபாய முத்திரை காட்டியவண்ணம் இருக்க,இடது கை வரத கோலத்தைக் காட்டும் அமைப்பிலும் வடிவமைக்கப்பட்டு உள்ளது.பின்கைகளில் மானும்,ஆயுதமும் ஏந்தி நிற்கிறார்.



</doc>
<doc id="161863" url="https://ta.wikipedia.org/wiki?curid=161863" title="கால சம்ஹாரர்">
கால சம்ஹாரர்

கால சம்ஹாரர், அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகவும். காலன் என்று அழைக்கப்படும் எமனை அழித்த சிவ உருவம் கால சம்ஹாரர் எனவும், "காலந்தகர்" எனவும் வழங்கப்படுகிறது.

காலன் - யமன், சம்ஹாரர் - அழித்தவர். காலனை அழித்தவர் என்று பொருள் கொள்ளும் படி கால சம்ஹாரர் என்று அழைக்கப்படுகிறார்.

இவ்வடிவத்தினை காலாந்தகர், காலாரி, கால சம்ஹார மூர்த்தி, காலகாலர், கூற்றினையுதைத்தவர், அந்தகனுக்கந்தகர் என்று பல்வேறு பெயர்களில் சைவர்கள் அழைக்கின்றார்கள்.

மிருகண்டு மகரிஷிக்கு மார்க்கண்டேயன் எனும் மகனிருந்தான். அவனுக்கு 16 வயது முடியும்போது, காலதேவனான எமதர்மன் அவன் உயிரை எடுக்க முற்பட்டார். மார்க்கண்டேயன் சிவலிங்கத்தை பற்றி வேண்டிக் கொண்டிருந்த போதே, எமதர்மன் பாசக்கயிற்றை வீசினார். பாசக் கயிறு சிவலிங்கத்தின் மீதும் வீழுந்தது. தன் மீதே பாசக் கயிற்றை வீசிய எமனைத் தன் காலால் உதைத்து அழித்தார்.



</doc>
<doc id="161872" url="https://ta.wikipedia.org/wiki?curid=161872" title="தி வயர்">
தி வயர்

தி வயர் ("The Wire") ஒரு அமெரிக்கத் தொலைக்காட்சி நாடகத் தொடர். அமெரிக்காவின் பால்டிமோர் நகரத்தைக் கதைக்களமாகக் கொண்டது. இதனை உருவாக்கிப் பெரும்பாலான பகுதிகளை எழுதியவர் எழுத்தாளர் டேவிட் சைமன். ஐந்து பருவங்களும் அறுபது அத்தியாயங்களும் கொண்ட இத்தொடரை அமெரிக்கத் தொலைக்காட்சி நிறுவனம் எச்பிஓ ஜூன் 2, 2002 - மார்ச் 9, 2008 காலகட்டத்தில் ஒளிபரப்பியது.

தி வயரின் ஐந்து பருவங்களும் பால்டிமோர் நகரின் ஏதேனும் ஒரு கூற்றினை மையமாகக் கொண்டவை. காலவரிசைப்படி அவையாவன - சட்டத்துக்குப் புறம்பான போதைப் பொருள் வர்த்தகம், நகரின் துறைமுகச் சூழல், நகர அரசும் நிர்வாக அமைப்புகளும், பள்ளிச் சூழல் மற்றும் அச்சு ஊடகச் சூழல். இத்தொடரில் நடித்தவர்களில் அதிகமானோர் வேறு எந்தப் புகழ்பெற்ற வேடங்களிலும் நடிக்காத குணச்சித்திர நடிகர்கள். மேலோட்டமாகப் பார்க்கையில் "தி வயர்" ஒரு குற்ற நாடகமாகத் தெரிந்தாலும் அது உண்மையில் ஒரு அமெரிக்க நகரம், அதில் மக்கள் எப்படி வாழ்கின்றனர், தனிமனித வாழ்வில் அமைப்புகளின் தாக்கம், ஒருவர் எப்படி இறுதியில் தனது கொள்கைகளைக் கைவிட்டு தான் சார்ந்திருக்கும் அமைப்பின் பகுதியாகப் போகிறார் என்பன பற்றியானதெனச் சைமன் கூறியுள்ளார். இத்தொடர் அமெரிக்க நகர வாழ்க்கையை யதார்த்தமாகச் சித்தரிப்பதோடு பல சமூக-அரசியல் கூறுகளை ஆழமாக நோக்குகிறது.

ஒளிப்பரப்பான போது சுமாரான பார்வையாளர் ஆதரவையே பெற்றிருந்த "தி வயர்" எந்த முக்கிய தொலைக்காட்சி விருதினையும் வெல்லவில்லை. எனினும் இதனை இது வரை வெளியான தொலைக்காட்சி நாடகத் தொடர்களில் மிகச் சிறந்ததாகப் பல ஊடக விமர்சகர்கள் கருதுகிறார்கள்.

சைமன் முதலில் தனது அனுபவங்களையும், தனது எழுத்தாளர் கூட்டாளியும் முன்னாள் கொலைக்குற்றத் துப்பறிவாளருமான எட் பர்ன்சின் அனுபவங்களையும் அடிப்படையாகக் கொண்டு ஒரு காவல்துறை பற்றிய நாடகத்தை உருவாக்க எண்ணினார். வன்முறை மிகுந்த வாழ்க்கை கொண்ட போதைப் பொருள் விற்பனையாளர்களைப் பற்றிப் பால்டிமோர் காவல்துறையினர் ஒட்டுக் கேட்கும் தொழில்நுட்பத்தைப் பயன்படுத்தி நடத்திய புலன் விசாரனைகளில் பர்ன்ஸ் பங்கேற்றிருந்தார். அப்போது காவல்துறையின் சிவப்பு நாடா சிக்கல்களால் மிகவும் நொந்து போயிருந்தார். "தி பால்டிமோர் சன்" நாளிதழின் காவல்துறை பத்திரிக்கையாளராகப் பணியாற்றிய போது சைமனுக்கும் அதே போன்ற அனுபவங்கள் ஏற்பட்டியிருந்தன.

பால்டிமோர் நகரை சைமன் நன்கறிந்திருந்ததால் அதனைத் தனது தொடரின் கதைக்களமாகத் தேர்ந்தெடுத்தார். சைமன் முன்பு என்பிசி தொலைக்காட்சி நிறுவனத்திற்காக ஒரு தொடரைத் தயாரித்த போது தொலைக்காட்சி நிறுவனத்தாருடன் கருத்து வேறுபாடுகள் ஏற்பட்டிருந்தன. அது போன்று தனது புதிய தொலைக்காட்சித் தொடரிலும் நிகழக்கூடாதென விரும்பிய சைமன், எச்பிஓ நிறுவனத்தை அணுகினார். சைமன் எச்பிஓ வுக்காக முன்பு "தி கார்னர்" என்னும் குறுந்தொடர் ஒன்றைத் தயாரித்த போது இரு தரப்புக்கும் நல்லுறவு ஏற்பட்டிருந்தது. முதலில் ஒரு காவல்துறை நாடகத் தொடரை எச்பிஓ ஒளிபரப்பத் தயங்கியது. எனினும் புதிய கதைக்களங்களை அறிமுகப்படுத்தும் அதன் வழக்கத்திற்கேற்ப தி வயரின் முதல் அத்தியாயத்தைத் தயாரிக்க ஒத்துக்கொண்டது. பால்டிமோர் நகரின் மேயரை அணுகி தனது புதிய தொடரின் படபிடிப்பை அந்நகரில் நடத்த அனுமதி வேண்டினார். தொடர் நகரின் நிழலுலகைப் பற்றியானதெனினும் அதற்கான அனுமதி உடனே கிட்டிவிட்டது. தொடரினால் நகரின் சிக்கல்களுக்குத் தீர்வு காண்பதில் எந்தத் தாக்கமும் ஏற்படாவிட்டாலும் சில பார்வையாளர்களின் எண்ணங்களை மாற்ற முடியுமெனச் சைமன் நம்பினார்.

பெரும் புகழ் கொண்ட நடிகர்களைத் தவிர்த்து, கதை மாந்தர்களுக்குப் பொருத்தமாகத் தோன்றும் நடிகர்களையே தேர்வு செய்ததற்காகத் "தி வயர்" போற்றப்பட்டுள்ளது. வழக்கமாகத் தொலைக்காட்சியில் காணக்கிடைக்கும் நடிகர்களின் உருவத் தோற்றங்கள் போலில்லாமல் யதார்த்தமாகக் காணக்கிடைக்கும் பலவகையான உருவத்தோற்றங்கள் தி வயரின் கதை மாந்தரிடத்து காணக்கிடக்கின்றன. அழகானவர்கள் மட்டுமே தொலைக்காட்சியில் தோன்றுவார்கள் என்ற எழுதப்படாத விதியினை மீறிப் பலதரப்பட்ட தோற்றங்கொண்டவர்களை "தி வயர்" பார்வையாளர்களுக்குக் காட்டியது.

முதல் பருவ நடிகர் தேர்வுக்காகப் பல நடிப்புத் தேர்வுகள் நடத்தப்பட்டன. பல்வேறு பாத்திரங்களுக்காகத் தேர்வில் கலந்து கொண்ட லான்ஸ் ரெட்டிக் இறுதியில் செடரிக் டேனியல்ஸ் பாத்திரத்துக்காகத் தேர்வு செய்யப்பட்டார். புகழ் பெற்ற ஓமார் லிட்டில் பாத்திரத்துக்கு ஒரே ஒரு நடிகர் தேர்வுக்குப் பின் மைக்கேல் கே. வில்லியம்ஸ் தேர்வு செய்யப்பட்டார். நிஜ வாழ்வில் புகழ்பெற்ற பல அரசியல்புள்ளிகள், முன்னாள் காவல்துறையினர், குற்றவாளிகள் போன்றவர்கள் "தி வயர்" தொடரில் நடித்துள்ளனர். 1980களில் எட் பர்ன்ஸ் பங்கேற்ற ஒரு புலன் விசாரணையின் மூலம் கைது செய்யப்பட்ட மெல்வின் வில்லியம்ஸ் என்னும் போதைப் பொருள் கும்பல் தலைவர், ஜே லாண்ட்ஸ்மேன் என்னும் முன்னாள் புலன் விசாரணையாளர் ஆகியோர் தி வயரின் பல பருவங்களில் தொடர்ந்து நடித்தனர். பால்டிமோர் நகரக் காவல்துறைத் தலைவர் கேரி டி’அடாரியோ முதல் இரு பருவங்களுக்குத் தொடரின் ஆலோசகராகப் பணியாற்றினார்; ஒரு சிறு பாத்திரத்திலும் நடித்தார். ஹெச்.பி.ஓ வின் முந்தைய தொலைகாட்சித் தொடர்களான "தி ஓஸ்", "தி கார்னர்" போன்றவற்றில் நடித்தவர்களில் பத்துக்கும் மேற்பட்டோர் தி வயரிலும் நடித்தனர். மேலும் அத்தொடர்களில் பணியாற்றிய படப்பிடிப்புக் குழுவினர் பலரும் தி வயரில் பணியாற்றினர்.

தி வயரில் பணியாற்றிய படப்பிடிப்பு குழுவினரில் பலர் முன்பு "ஹோமிசைட்", "தி கார்னர்" ஆகிய தொடர்களில் பணியாற்றியவர்கள். தி வயரின் பல அத்தியாயங்கள் சைமன் மற்றும் அவரது நண்பர் எட் பர்ன்சின் கூட்டு முயற்சியில் எழுதப்பட்டன. பர்ன்ஸ் நான்காவது பருவத்திலிருந்து தொடரின் தயாரிப்பாளர்களுள் ஒருவரானார். இவ்விருவரைத் தவிர ஜார்ஜ் பெலிகானோஸ், ரிச்சர்ட் பிரைஸ், டென்னிஸ் லெஹானே போன்ற குற்றப்புனைவு எழுத்தாளர்களும் தி வயரின் அத்தியாயங்களை எழுதினர். பெலிகானோஸ் மூன்றாம் பருவத்தின் தயாரிப்பாளராகவும் பணியாற்றினார். மேலும் பல எழுத்தாளர்களும் தி வயருக்காகக் கதைகளை எழுதியுள்ளார்கள். கிளாக் ஜான்சன், டிம் வேன் பேட்டன், ஜோ ஷப்பேல் ஆகியோர் தி வயரின் இயக்குனர்களாகப் பணியாற்றியுள்ளனர். தி வயர் தெளிவாக நுண்மையாக இயக்கப்பட்டமைக்காகப் பல பாராட்டுகளைப் பெற்றுள்ளது.

எச்பிஓ விலும் பிற சில பன்னாட்டு தொலைக்காட்சிகளிலும் தி வயர் ஒளிபரப்பப்பட்ட போது ஒவ்வொரு அத்தியாயத்துக்கு முன்னரும் அதில் நடக்கப்போகும் நிகழ்வுகளுக்குத் தொடர்புடைய, முந்தைய அத்தியாயங்களில் நிகழ்ந்த காட்சிகள் சில காட்டப்பட்டன. அனைத்து அத்தியாயங்களும் ஆர்ப்பாட்டமில்லாத துவக்கக் காட்சிகளைக் கொண்டிருந்தன. துவக்கக் காட்சிக்குப்பின் கருந்திரை காட்டப்பட்டு பின்னணியில் அறிமுக இசை ஒலிக்கும். அடுத்து தொடரின் கதைக்களத்தை உணர்த்தும் காட்சித் தொடர்களுடன் நடிகர்கள், தொழில் கலைஞர்களது பெயர்கள் காட்டப்படும். இக்காட்சித் தொடர்கள் பருவத்துக்குப் பருவம் மாற்றப்பட்டன. நடிகர்களது பெயர்கள் மட்டுமே காட்டப்பட்டன; அவர்கள் நடித்த பாத்திரங்களின் பெயர்கள் காட்டப்படவில்லை. இக்காட்சித் தொடர் முடிவுற்றவுடன் அந்த அத்தியாயத்தில் பேசப்படும் வசனம் ஒன்று, பேசுபவர் பெயருடன் கறுப்பு பின்னணியில் காட்டப்படும். மூன்று அத்தியாயங்களில் மட்டும் கதை மாந்தர் பேசிய வசனமன்றி வேறு தொடர்கள் காட்டப்பட்டன. ஒரு அத்தியாயத்தில் ஒரே நிகழ்நேரத்தில் பல்வேறு இடங்களில் நடைபெறும் பல கதை நடப்புகள் மாறி மாறிக் காட்டப்படும். அத்தியாயங்கள் அடுத்து என்ன நிகழும் என்ற திகிலும் ஆர்ப்பாட்டமுமின்றி நிதானமாக முடிந்தன. முடியும் காட்சியில் பின்னணியில் முடியும் இசை ஒலிக்கக் கருந்திரை தோன்றும்.

"தி வயர்" நிகழ்ச்சியில் பின்னணி இசையில் பாடல்களைச் சேர்க்கவில்லை, தனியாக இசைத்துணுக்கையும் நிகழ்ச்சிக்காக உருவாக்கவில்லை. காட்சிகளில் வரும் பொருட்களிலிருந்து ஒலிக்கும் இசையே பின்னணி இசையாக வரும்படி அமைத்துள்ளனர். எடுத்துக்காட்டாகத் திரையில் தோன்றும் இசைப்பெட்டியில் ஒலிக்கும் இசையே மெல்லப் பெருகி ஒலிப் பின்னணியை ஆக்கிரமித்துப் பின்னணி இசையாக மாறுகின்றது. பருவங்களின் இறுதியில் வரும் தொகுப்புக் காட்சிகளிலும் வேறு சில இடங்களிலும் மட்டும் இவ்வழக்கம் பின்பற்றப்படவில்லை. நிகழ்ச்சியின் தொடக்கப் பாணி இசை டாம் வாட்ட்ஸ் என்பவரால் இயற்றப்பட்ட "வே டவுன் தி ஹோல்" ("Way Down in the Hole") என்ற புளூஸ் ரக இசையாகும். ஒவ்வொரு பருவத்திலும் இவ்விசை வெவ்வேறு காட்சித்தொகுப்புகளின் பின்னணியில் ஒலிக்கிறது. நிகழ்ச்சியில் முடிவுப் பாணி இசை பிளே லே என்பவரால் இயற்றப்பட்ட "தி ஃபால்" ("The Fall"). பருவ இறுதி அத்தியாங்களில் இறுதிக் காட்சிகளின் பின்னணியில் வெவ்வேறு பாடல்கள் ஒலிக்கின்றன. ஜனவரி 8, 2008 இல் நன்சச் ரெக்கார்ட்ஸ் நிறுவனம் "தி வயர்" நிகழ்ச்சி தொடர்பாக இரு இசைத் தொகுப்புகளை வெளியிட்டது. இவற்றில் நிகழ்ச்சியின் அனைத்து பருவங்களின் இசையும், பால்ட்டிமோர் நகரத்தின் இசைக் கலைஞர்களின் படைப்புகளும் இடம்பெற்றிருந்தன.

"தி வயரின்" எழுத்தாளர்கள் தங்கள் சொந்த அனுபவங்களின் அடிப்படையில் ஒரு அமெரிக்க நகரின் யதார்த்த பிம்பத்தைத் திரையில் கொண்டு வர விழைந்தனர். சைமன் "பால்ட்டிமோர் சன்" நாளிதழில் இதழாளராகப் பணி புரிந்தவர். தனது முந்தைய நூலுக்காகக் கொலைக்குற்றக் காவல்துறைப் பிரிவை ஓராண்டு காலம் ஆய்வு செய்தவர். அப்போது பால்ட்டிமோர் காவல் துறையில் 20 ஆண்டுகள் பணி புரிந்து பின் நகரில் உட்பகுதி பள்ளியொன்றில் ஆசிரியராகப் பணியாற்றிய பர்ன்சை சந்தித்தார். இருவரும் சேர்ந்து பால்ட்டிமோர் நகரின் போதைப் பொருள் வெளியையும் பண்பாட்டையும், வறுமையினையும் ஆய்வு செய்து "தி கார்னர்" என்ற நூலை எழுதினர். "தி வயர்" நிகழ்ச்சியின் பல கதைக்கருக்கள் அவர்களது அனுபவங்களின் அடிப்படையின் உருவாகின.

"தி வயரில்" தாங்கள் காண விரும்பிய யதார்த்தத்தை உண்மையான கதை மாந்தர்களை உருவாக்குவதன் மூலம் கொண்டு வர முயன்றனர். நிகழ்ச்சியின் கதை மாந்தர்கள் பால்ட்டிமோர் நகரின் உண்மையான மக்களின் அடிப்படையில் உருவாக்கப்பட்டனர். நிகழ்ச்சியில் அடிக்கடி தொழில் முறை நடிகரல்லாதோர் பலர் சிறு பாத்திரங்களில் நடித்தனர். இதன் மூலம் நகரின் உண்மை முகங்களும் குரல்களும் நிகழ்வில் இடம்பெற்று அதன் யதார்த்த பிம்பத்தை உறுதிபடுத்தின. நிகழ்ச்சியின் வசனங்களில் பால்ட்டிமோர் வட்டார வழக்கு மொழி பரவலாகப் பயன்படுத்தபட்டுள்ளதும் நிகழ்ச்சியின் யதார்த்தைக் கூட்டியது.

"தி வயர்" நிகழ்வின் துப்பறிவாளர்கள் பிற தொலைக்காட்சித் தொடர்களில் வரும் துப்பறிவாளர் கதை மாந்தர்களைப் போல மக்களைக் காத்து சேவை புரிய வேண்டும் என்ற தூண்டுதலால் பணியாற்றுவதில்லை. தாங்கள் தேடும் குற்றவாளிகளைவிட தாங்கள் புத்திசாலிகள் என்ற அறிவு மமதையால்தான் உந்தப்பட்டு பணியாற்றுகிறார்கள். அவர்களில் சிலர் தன்னலமற்றவர்களாக இருந்தாலும் மேலும் பலர் திறமையற்றவர்களாகவும், வன்மம் நிறைந்தவர்களாகவும், சுய தம்பட்டக்காரர்களாகவும் இருக்கிறார்கள் அல்லது சிவப்பு நாடா மற்றும் உள்ளரசியலால் முடக்கப்படுகிறார்கள். குற்றவாளிகள் அனைவரும் எப்போதும் பணம் சம்பாதிக்கும் ஆசையாலும், பிறரை துன்புறுத்தும் எண்ணங்களாலும் தூண்டப்பட்டு செயல்படுபவர்களில்லை. அவர்களிலும் பலர் சூழ்நிலை காரணங்களால் குற்றச்சூழலில் சிக்கி அதில் தொடர்ந்து இயங்குகிறார்கள். அவர்களுக்கும் மனித குணங்கள் உள்ளன. ஆனாலும் அவர்களது செய்கைகளின் கொடூர விளைவுகளைத் "தி வயர்" பூசி மறைப்பதில்லை; அப்பட்டமாகவே காட்டுகிறது.

"தி வயர்" நிகழ்ச்சி காவல்துறை, நிழலுலகம் இரு தரப்புச் சூழலையும் யதார்த்தமாகச் சித்தரிக்கிறது. நிஜ வாழ்வின் குற்றவாளிகள் சிலர் காவல்துறை துப்பறியும் முறைகளை அறிந்து கொள்வதற்காக இந்நிகழ்ச்சியினைப் பார்ப்பதாகவும் சில செய்திக் குறிப்புகள் கூறியுள்ளன. ஐந்தாவது பருவத்தில் "பால்ட்டிமோர் சன்" நாளிதழின் செய்தி அறையினை "தி வயர்" சித்தரித்த விதம் திரைப்பட மற்றும் தொலைக்காட்சி வரலாற்றிலேயே மிகவும் யதார்த்தமானதெனப் போற்றப்பட்டுள்ளது. டிசம்பர் 2006 இல் "வாஷிங்கடன் போஸ்ட்" இதழில் வெளியான ஒரு செய்தியில் பால்ட்டிமோர் நகரின் நிஜ ஆப்பிரிக்க அமெரிக்க மாணவர்கள், "தி வயர்" நிகழ்வு தங்கள் சமூகத்தினரிடையே சலசலப்பை ஏற்படுத்தியுள்ளதாகத் தெரிவித்தனர். மேலும் நிகழ்ச்சியின் பல பாத்திரங்கள் தாங்கள் அறிந்திருக்கும் நிஜ வாழ்வு நபர்களை ஒத்திருப்பதாகவும் கூறினர். மேலும் போதைப் பொருட்களும் வன்முறையும் கருப்பின சமூகத்தில் ஏற்படுத்தும் பெரும் பாதிப்புகளைப் பற்றி அச்செய்தி கவலை தெரிவித்ததது.

இந்நிகழ்ச்சியில் பல முக்கிய நிகழ்வுகள் பார்வையாளர்களுக்குக் காட்டப்படுவதில்லை. அவை நடந்துவிட்டன என்பதை கதைமாந்தர் பிறர் மூலம் அறிந்து கொள்வதிலிருந்தும், பேசும் வசனங்களிலிருந்தும் பார்வையாளர்கள் தெரிந்து கொள்கின்றனர். காட்சிப் பின்னணியில் விவரித்துக் கூறல், மீள்காட்சிகளாக முன் நடந்தவற்றைக் கூறல் போன்ற தேவையற்ற பார்வையாளர் விளக்கங்களும் இடம் பெறுவதில்லை. இதனால் கதையினைப் புரிந்து கொள்ள பார்வையாளர் நிகழ்வின் ஒவ்வொரு காட்சியினையும் பாத்திரங்கள் பேசும் ஒவ்வொரு வசன வரியினையும் கூர்ந்து கவனிக்க வேண்டியுள்ளது. பிற குற்றப் புனைவு நிகழ்வுகளைப் போலல்லாமல் ஆழமான கதைக்களத்தையும், புதினத்தைப் போன்ற கதையமைப்பையும் "தி வயர்" பெற்றிருக்கிறதெனச் சலோன்.காம் இணையத்தளம் வருணித்துள்ளது. ஒவ்வொரு பருவத்திலும் 10 முதல் 13 அத்தியாயங்கள் உள்ளன. ஒவ்வொன்றும் ஒரு மணி நேரம் காலநீளம் கொண்டவை. ஒவ்வொரு அத்தியாயத்திலும் ஒரு கதைக்கருவை அறிமுகப்படுத்தி முடிக்காமல் பல அத்தியாயங்களுக்கு நீண்டு சென்று கதை சொல்லும் உத்தியைச் சைமன் கையாண்டார். இதன் மூலம் பார்வையாளர்களின் ஆர்வம் கூடுவதுடன் கதைக்கரு முடியும் போது அவர்களது மனநிறைவும் அதிகரிக்கின்றது. பல நேர்காணல்களில் தனது நிகழ்ச்சி ஒரு “காட்சிப் புதினம்” போன்றதெனச் சைமன் கூறியுள்ளார்.

தி வயரின் இரண்டாம் பருவத்தைச் சைமன் பின்வருமாறு வர்ணித்தார்:
" [இப்பருவம்] அமெரிக்கத் தொழிலாள வர்க்கம் வஞ்சிக்கப்படுவதையும் உழைப்பின் மரணத்தையும் பற்றியான ஒரு நோக்கல். இது சமூக ஒப்பந்தத்தின் தளைகளின்றி தங்குதடையற்ற முதலாளித்துவம் செயல்பட அனுமதிக்கக் கூடாதென வாதிடுகிறது. அத்தகைய முதலாளித்துவம் பலரை வஞ்சித்துச் சிலருக்கு மட்டுமே ஆதாயம் தேடித் தரும்."

மூன்றாம் பருவம் சீர்திருத்தம் மற்றம் சீர்திருத்தக்காரர்கள் பற்றியானது. போதைப் பொருள் விலக்குக் கொள்கையின் தோல்வியைப் படம்பிடித்துக் காட்டுகிறது. போதைப் பொருள் ஒழிப்பு முயற்சி எப்படி அமெரிக்க அடித்தளத்தின் மீதான போராக உருவெடுத்துள்ளதெனக் காட்டுகிறது. எட் பர்ன்ஸ் பால்ட்டிமோர் காவல்துறையிலிருந்து பணி ஓய்வு பெற்ற உடன் சில காலம் அரசுப் பள்ளி ஆசிரியராகப் பணியாற்றினார். பின் சைமனுடன் சேர்ந்து புத்தகங்களை எழுதத் தொடங்கினார். தி வயரின் நான்காம் பருவத்தில் அவரது ஆசிரியப் பணி அனுபவங்கள் வெளிப்படுகின்றன. அப்பருவத்தின் மையக் கருவாகக் கல்வி உள்ளது. பள்ளிக் கல்வி அமைப்பின் மீது மட்டும் கவனம் செலுத்தப்படவில்லை; பள்ளிகள் பெருஞ்சமூகத்தின் ஓரங்கமாகவே காணப்படுகின்றன. வெளிச் சமூகத்தில் நடப்பவை எப்படி மாணவர்களின் கல்வியை பாதிக்கின்றன எனக் காட்டப்படுகின்றது. கல்வி என்பது பள்ளிகளைத் தவிர்த்துப் பல்வேறு மூலங்களிலிருந்தும் குழந்தைகளுக்குக் கிட்டுகின்றன. போதைப் பொருள் கும்பல்காரர்களும் அதில் அடங்குவரெனப் பர்ன்ஸ் தெரிவித்துள்ளார். இப்பருவத்தின் மூலம் மாணவர்கள் எப்படி போதைப் பொருள் கும்பல் காரர்களாகவும் குற்றவாளிகளாகவும் மாறுகின்றனர் என்பதையும் அனைத்து சந்தர்ப்பங்களிலும் கடின உழைப்புக்கு தகுந்த பலன் கிட்டுவதில்லை என்பதையும் இப்பருவம் உணர்த்துகின்றது.

நிகழ்ச்சியில் காட்டப்படும் பால்ட்டிமோர் நகரக் காவல் துறை, நகர மன்றம், நகரக் கல்வித் துறை, "பால்ட்டிமோர் சன்" நாளிதழ், நகரத் துறைமுகத் தொழிலாளர் சங்கம், பார்க்ஸ்டேல் போதைப்பொருள் கடத்தல் கும்பலென அனைத்து அமைப்புகளும் ஒரு விதத்தில் ஒத்தவையேயென டேவிட் சைமன் கருதுகிறார். இவை அனைத்தும் ஏதேனும் ஒருவகையில் பிறழ்ந்துள்ளன. இவற்றின் உறுப்பினர்கள் தாங்கள் சார்ந்துள்ள அமைப்புகளாலேயே வஞ்சிக்கப்படுகின்றனர். போதைப்பொருள் கட்டுப்பாட்டுத் துறை துப்பறிவாளர் ஒருவர் கூறும் வசனமான “மலக்கழிவு மேலிருந்து கீழாகப் பாயும்” என்ற கருத்து தொடர் முழுவதும் மீண்டும் மீண்டும் மெய்ப்பிக்கப்படுகிறது. குறிப்பாகக் காவல்துறையில் நடக்கும் தவறுகளுக்கு மேலதிகாரிகள் தங்கள் கீழ்பணி புரிபவர்களையே பலிகடா ஆக்க முயலுகின்றனர். தி வயர் தொடர் தனி மனிதர்களைக் கருணையுடனும் அமைப்புகளை அவநம்பிக்கையுடனும் அணுகுவதாகச் சைமன் கூறியுள்ளார். கதைமாந்தரது வாழ்வில் அவரது தனிப்பட்ட கொள்கைகளுக்கும் அவர் சார்ந்திருக்கும் அமைப்பின் குறிக்கோள்களுக்கும் இடையே நடைபெறும் போராட்டம், தி வயர் தொடரின் மையக் கருத்தாக உள்ளது.

மின்னணு கருவிகள் கொண்டு பிறரைக் கண்காணிப்பதும் காவல்துறையினர் பயன்படுத்தும் தொலைபேசி ஒட்டுக்கேட்பு தொழில்நுட்பங்களும் தொடரின் அமைப்புக்கும் கதைகருவுக்கும் முக்கியக் கருபொருட்களாக உள்ளன. ”தி வயர்” என்ற சொல் காவல்துறையினர் ஒட்டுக்கேட்கப் பயன்படுத்தும் கருவி என்று பொருள்படும். இத்தலைப்பு பார்வையாளரது அனுபவத்துக்கு உருவகமாக அமைந்துள்ளதெனச் சலோன்.காம் இணைய இதழ் கூறியுள்ளது. எப்படி ஒட்டுக்கேட்கும் கருவிகள் நிழல் உலகை அவதானிக்க காவல்துறைக்கு உதவுகின்றனவோ அதே போன்று இத்தொலைக்காட்சித் தொடரும் பார்வையாளர்களுக்கு உதவுகின்றது.

"தி வயர்" நிகழ்வில் அதிகமான எண்ணிக்கையில் நடிகர்கள் தோன்றுகின்றனர். அவ்வப்போது வந்து செல்லும் நடிகர்களும் பலர் உள்ளனர். அவர்களில் மிகப் பெரும்பாலானோர் ஆப்பிரிக்க அமெரிக்க கருப்பினத்தவர். இது பால்ட்டிமோர் நகரின் மக்கள் தொகை யதார்த்தத்தைச் சரியாகப் பிரதிபலிக்கின்றது. இப்படி ஒரு நிகழ்ச்சி பெரும்பாலான கருப்பின நடிகர்களைக் கொண்டுள்ளமை அமெரிக்கத் தொலைக்காட்சி வெளியில் மிகவும் அரிதானது. பெரும்பான்மையான கருப்பின நடிகர்களைக் கொண்டு நீண்ட நாள் ஒளிபரப்பான அமெரிக்கத் தொலைக்காட்சி நிகழ்ச்சிகள் பட்டியலில் தி வயர் இரண்டாம் இடம் பெற்றுள்ளது.

தி வயரின் எழுத்தாளர்கள் தங்களது முக்கிய பாத்திரங்களைக் கொலை செய்யத் தயங்கவில்லை. இதனால் ஒரு பாத்திரம் முக்கியமானது என்றாலும் ரசிகர்களின் வரவேற்பைப் பெற்றிருந்தது என்றாலும் கூட அது நிகழ்ச்சியின் இறுதி வரை உயிருடன் இருக்கும் என்று உறுதியாகச் சொல்ல இயலாது. ஒரு குறிப்ப்பிட்ட பாத்திரத்தின் மரணம் ஏன் நிகழ்ந்தது என்ற கேள்விக்குப் பதிலளிக்கையில் சைமன் பின்வருமாறு கூறினார் “நாங்கள் இந்நிகழ்ச்சியின் மூலம் நம்பிக்கையை விற்கவில்லை. சிக்கல்களை எளிதில் வென்றுவிடலாம் என்றும் சொல்லவரவில்லை. இந்நிகழ்ச்சி முழுக்க முழுக்க கேளிக்கையாக உருவாக்கப்படவில்லை. இது அமைப்புகள் தனி மனிதர்கள்மீது கொண்டுள்ள தாக்கத்தைப் பற்றி ஒரு வாதத்தை முன்வைக்கின்றது. இது ஒரு அமைதியான நிகழ்ச்சியல்ல, கோபமான ஒன்று”

முதலாம் பருவத்தின் கதை மாந்தரை இரு தரப்பினராகப் பிரிக்கலாம் - காவல்துறையினர் மற்றும் அவர்களுக்குத் துணைபுரிவோர் ஒரு தரப்பு, போதைப் பொருள் வர்த்தகம் தொடர்பான குற்றங்களில் ஈடுபடுவோர் மற்றொரு தரப்பு.

ஜிம்மி மெக்நல்ட்டி என்னும் காவல்துறை துப்பறிவாளரின் முயற்சியால் ஏவான் பார்க்ஸ்டேல் தலைமையிலான குற்றக் கும்பலைப் பிடிக்க ஒரு காவல்துறை சிறப்புப் பிரிவு உருவாக்கப்படுகின்றது. அதன் தலைவர் லெப்டினன்ட் செடரிக் டேனியல்ஸ். பதவி உயர்வு பெற்று துறையில் முன்னேற வேண்டுமென்ற வேட்கைக்கும் பணியைச் செவ்வனே முடிக்க வேண்டுமென்ற கடமையுணர்வுக்குமிடையே சிக்கித் தவிப்பவர். டேனியல்சின் அணியில் இடம்பெறும் மெக்நல்ட்டி திறமை வாய்ந்த துப்பறிவாளராக இருந்தாலும் தனி வாழ்வில் ஒழுங்கின்மையும், மேலதிகாரிகளின் சொல்பேச்சுக் கேளாத்தன்மையும் கொண்டவர். திறமையான பெண்விழைவோள் துப்பறிவாளரான கீமா கிரெக்ஸ், அவருக்குத் துப்பு சொல்லும் போதைப் பழக்க அடிமை பபிள்ஸ், குறைவான உய்த்தறிவுடைய முரட்டுத் துப்பறிவாளர்கள் ஹெர்க் மற்றும் கார்வர், அனுபவமிக்க துப்பறிவாளர் லெஸ்டர் ஃப்ரீமேன், காவல்துறை கேப்டனின் மருமகனும் கையலாகாத துப்பறிவாளனுமான ரோலாண்ட் பிரெஸ்பைலூஸ்கி (பிரெஸ்) அரசு தரப்பு வழக்கறிஞர் ரோண்டா பெர்ல்மேன் ஆகியோர் பார்க்ஸ்டேல் குழுவுக்கு எதிராகச் செயல்படும் சட்ட ஒழுங்கு தரப்பு பாத்திரங்கள். இவர்களது மேலதிகாரிகளான பால்ட்டிமோர் காவல்துறை ஆணையாளர் எர்வின் பரெல், அவரது துணையதிகாரி மேஜர் வில்லியம் ரால்ஸ் இருவரும் நகரில் குற்றங்களைக் குறைப்பதைக் காட்டிலும் தங்கள் பதவிகளைத் தக்கவைப்பதிலும் துறையின் உள்ளரசியலைப் பற்றியும் அதிகம் கவலைப் படுபவர்கள்.

இவர்களது இலக்கான ஏவான் பார்க்ஸ்டேல் பால்ட்டிமோர் நகரின் மேற்குப் பகுதியில் பெரும் போதைப் பொருள் பேரரசை நடத்துபவர். ஈவு இரக்கமற்ற விடாமுயற்சியாளன் பார்க்ஸ்டேலின் வலது கை வர்த்தகத்தில் புலியான ஸ்ட்ரிங்கர் பெல். பார்க்ஸ்டேல் குழுவின் எதிரிகளைக் கொலை செய்யும் அடியாட்கள் வீ-பே பிரைஸ், பேர்ட், ஸ்டிங்க்கம், ஸ்லிம் சார்லஸ் ஆகியோர். ஏவானின் அக்கா மகன் டி ஏஞ்சலோ தனது மாமனின் பேரரசின் ஒரு சிறு பகுதியை நிருவகிப்பவன். பூட், வேலஸ், புரோடி ஆகியோர் அவனுக்குக் கீழ் பணிபுரியும் அடிமட்ட ஆட்கள். இவர்களைத் தவிர போதைப் பொருள் விற்பனையாளர்களிடமிருந்து பணத்தைக் கொள்ளையடிக்கும் கொள்ளைக்காரன் ஓமார் பார்க்ஸ்டேல் குழுவின் முக்கிய எதிரியாக இருக்கிறான்.

இரண்டாவது பருவத்தில் பால்ட்டிமோர் துறைமுகத்தில் பணிபுரியும் பல புதிய பாத்திரங்கள் அறிமுகப்படுத்தப்படுகின்றன. தொழிற்சங்கத் தலைவன் ஃபிராங்க் சபோத்கா, அவனது மருமகன் நிக்கி, மகன் சிக்கி அவர்களுள் முக்கியமானவர்கள். பால்ட்டிமோர் நகருக்கு போதைப் பொருட்களை மொத்தமாக வழங்கும் பெரும்புள்ளியான தி கிரீக், அவனது வலது கை ஸ்பிரோஸ் வோண்டாஸ், துறைமுக ரோந்து அதிகாரி பீடி ரசல் போன்றோரும் அறிமுகமாகின்றனர்.

மூன்றாம் பருவத்தில் போதைப் பொருள் சிக்கலை வித்தியாசமான கோணத்தில் அணுகும் மேஜர் பன்னி கோல்வின் அறிமுகமாகிறார். பால்ட்டிமோர் நகரின் கிழக்குப் பகுதியில் போதைப்பொருள் வர்த்தகத்தைக் கட்டுபடுத்தும் புரோபோசிஷன் ஜோ, பார்க்ஸ்டேல் குழுவின் ஆதிக்கத்துக்கு சவால் விடும் புதிய குழுவின் தலைவன் மார்லோ ஸ்டான்ஃபீல்ட், நகரின் மேயர் பதவிக்குப் போட்டியிடும் நகர்மன்ற உறுப்பினர் டாம்மி கார்செட்டி, சிறையிலிருந்து விடுதலையாகும் பழைய பார்க்ஸ்டேல் அடியாள் கட்டி ஆகியோர் இப்பருவத்தின் பிற முக்கிய பாத்திரங்களாவர். பள்ளி அமைப்பு மற்றும் மாணவர்கள்மீது போதைப் பொருள் வர்த்தகத்தின் தாக்கம் பற்றியான நான்காம் பருவத்தில் டூக்கி, ரேண்டி, நேமண்ட், மைக்கேல் எனும் நான்கு புதிய மாணவக் கதை மாந்தர் அறிமுகமாயினர். இவர்கள் தவிர மார்லோ ஸ்டான்ஃபீல்டின் அடியாட்கள் கிரிஸ் பால்ட்ரோ, ஸ்னூப், புரபோசிஷன் ஜோவின் அக்கா மகன் சீஸ் ஆகியோருக்கும் அதிக திரைநேரம் கிட்டுகிறது. ஊடக அமைப்புகளில் ஏற்படும் நெறி பிறழ்வைச் சித்தரிக்கும் நான்காம் பருவத்தில் ஊடகவியலாளர் பாத்திரங்களான அகஸ்டஸ் ஹெய்ன்ஸ், ஆல்மா கிட்டீரேஸ், ஸ்காட் டெம்பிள்டன் அறிமுகமாயினர். முந்திய பருவங்களில் சிறு பாத்திரங்களில் தோன்றிய வழக்கறிஞர் மாரீஸ் லெவி, ஊழல் அரசியல்வாதி கிளே டேவிஸ் போன்றோருக்கு அதிக திரைநேரம் தரப்பட்டது.

பருவம் ஒன்று பார்க்ஸ்டேல் குற்றக் குழுவைப் பிடிக்கப் பால்ட்டிமோர் காவல்துறை சிறப்புப் பிரிவின் முயற்சிகளைச் சித்தரிக்கின்றது. 13 அத்தியாயங்களைக் கொண்டது. ஏவான் பார்க்ஸ்டேலின் அக்கா மகன் டீஏஞ்செலோ பார்க்ஸ்டேலை ஒரு கொலை வழக்கிலிருந்து பார்க்ஸ்டேல் குழு தப்ப வைக்கிறது. இதனால் கோபம் கொண்ட துப்பறிவாளர் ஜிம்மி மெக்நல்ட்டி, நீதியரசர் டேனியல் ஃபேலானின் ஆதரவை நாடுகிறார். ஃபேலானின் முயற்சியால் பார்க்ஸ்டேல் குழுவை முடக்க லெப்டினன்ட் செடரிக் டேனியல்ஸ் தலைமையில் புதிய சிறப்புக் காவல் பிரிவொன்று உருவாக்கப்படுகிறது. அவர்களது விசாரணைமூலம் பார்க்ஸ்டேல் குழுவின் ஆழமும் அதிகாரமும் புலனாகுகின்றன. அவர்களுக்கு எதிராகச் செயல்படும் கொள்ளைக்காரன் ஓமார் லிட்டிலும் அறிமுகமாகிறான். பார்க்ஸ்டேல் குழு காவல்துறை விசாரணையை எதிர்கொள்ளும் அதே வேளை ஓமாரின் தாக்குதல்களையும் சமாளிக்க வேண்டிய நிலைக்கு ஆளாகின்றது. பார்க்ஸ்டேல் குழு நகரின் பொதுத் தொலைப்பேசி சேவையைப் பயன்படுத்தி குறிமொழியில் தகவல்களைப் பரிமாறுகின்றது. சிறப்புக் காவல் பிரிவு பார்க்ஸ்டேல் ஆட்கள் பயன்படுத்தும் பேஜர் மற்றும் பொதுத் தொலைபேசிகளை ஒட்டுக்கேட்டுத் துப்பறிகின்றது. பார்க்ஸ்டேல் குழுபற்றிப் பல தகவல்களைச் சேகரித்து மேலும் துருவி விசாரணை செய்யத் துவங்கும் வேளையில் டேனியல்சின் உயரதிகாரிகள் அரசியல் காரணங்களுக்காக விசாரணையை உடனே முடிக்கும்படி உத்தரவிடுகின்றனர். இதனால் ஏவானை ஒரு சிறிய குற்றத்துக்காகக் கைது செய்து அவனையும் வீபே பிரைஸ் போன்ற அவனது அடியாட்கள் சிலரையும் சிறையிலடைக்கின்றனர். ஆனால் ஸ்ட்ரிங்கர் பெல் குற்றச்சாட்டுக்காளாகாமல் தப்பி விடுகிறான். பார்க்ஸ்டேல் குழு அவனது கட்டுப்பாட்டுக்கு வருகிறது. சிறப்புக் காவல் பிரிவும் மூடப்படுகிறது. டேனியல்சுக்கு பதவி உயர்வு மறுக்கப்படுகிறது. மெக்நல்டி படகுக் காவல் படைப்பிரிவுக்கு மாற்றப்படுகிறார்.

இரண்டாம் பருவத்தில் போதைப் பொருள் பிரச்சனையுடன் உழைக்கும் வர்க்கத்தின் சிக்கல்களும் சித்தரிக்கப்படுகின்றன. பால்ட்டிமோர் நகர துறைமுகத் தொழிலாளர்கள் சங்கத் தலைவன் ஃபிராங்க் சபோத்கா தனது சக தொழிலாளர்கள் நலனைப் பாதுகாப்பதற்காகத் துறைமுகம் வழியாகப் போதைப் பொருட்கள் கடப்படுவதற்கு துணை போகிறான். பால்ட்டிமோர் நகருக்கு ஒட்டு மொத்த அளவில் போதைப் பொருட்களை வழங்கும் தி கிரீக்கும் அவனது ஆட்களும் இப்பருவத்தில் அறிமுகப்படுத்தப்படுகின்றனர். அவர்கள் சரக்குப் பெட்டியில் அடைத்து வைத்துக் கடத்திய பாலியல் தொழிலாளிகள் 13 பேர் மூச்சுத் திணறி இறந்து போகின்றனர். இதனைத் துப்பறியக் காவல்துறை மேலதிகாரிகள் டேனியல்சின் சிறப்புக் காவல் பிரிவை மீண்டும் உயிர்ப்பிக்கின்றனர். காவல்துறை உயரதிகாரி மேஜர் வால்ச்செக்கின் பகையை சம்பாதித்த சபோத்காவை எதிலாவது சிக்கவைத்து சிறையலடைப்பது இப்பிரிவின் உள்நோக்காக உள்ளது. அவர்களது விசாரணையால் ”தி கிரீக்” குழுவின் செயல்பாடுகள் வெளித்தெரிய வருகின்றன. இதைத் தெரிந்து கொள்ளும் “தி கிரீக்” உண்மை வெளிவராமல் இருக்க சபோத்காவைக் கொலை செய்து விட்டுப் பால்ட்டிமோர் நகரை விட்டு வெளியேறுகிறான். நகரின் மற்றொரு பகுதியில் பார்க்ஸ்டேல் குழுவின் சிக்கல்கள் தொடருகின்றன. ஏவான் சிறை சென்ற பின்னால், குழுவின் கட்டுப்பாட்டாளனாக மாறுகிறான் ஸ்ட்ரிங்கர் பெல். விற்பனை செய்யத் தரமான போதைப் பொருள் கிட்டாமல் வர்த்தகம் மந்தமடைவதால், மற்றொரு பெரும் போதைப் பொருள் விற்பனையாளனான புரொபோசிஷன் ஜோவுடன் கூட்டணி அமைக்கிறான். சபோத்காவின் மரணத்துடன் மீண்டும் சிறப்புக் காவல் பிரிவு கலைக்கப்படுகிறது.

மூன்றாவது பருவத்தில் பார்க்ஸ்டேல் குழு மீண்டும் நிகழ்ச்சியின் மையக் கருபொருளாகிறது. இம்முறை பால்ட்டிமோர் நகரின் அரசியல் களமும் கதைபொருளாகின்றது. போதைப் பொருள் வர்த்தகத்திற்கு நடைமுறையில் சட்ட ஏற்பு வழங்கினால் என்ன நடக்கும் என்பதை "தி வயர்" ஆராய்கின்றது. காவல்துறை உயரதிகாரி பன்னி கோல்வின் போதைப் பொருள் வர்த்தகத்துக்கு எதிரான முயற்சியில் புதிய உத்தி ஒன்றை அறிமுகப்படுத்துகிறார். நகரின் பயன்படுத்தப்படாத சில பகுதிகளில் போதைப் பொருட்களைத் தங்கு தடையின்றி விற்கலாம் என்று போதைப் பொருள் குற்றக் குழுக்களுக்கு அறிவிக்கின்றார். "ஹாம்ஸ்டெர்டாம்" என்று அவர்களால் செல்லப் பெயரிடப்படும் இப்பகுதியால் நகரின் பிற பகுதிகளில் போதைப் பொருள் வர்த்தகம் தொடர்பான வன்முறையும் குற்றங்களும் குறைகின்றன. பார்க்ஸ்டேல் போதைப் பொருள் பேரரசின் மையமாக இருந்த அதி உயர் கட்டடங்கள் இடிக்கப்பட்டதால் அவர்களுக்குப் பின்னடைவு ஏற்படுகிறது. ஸ்ட்ரிங்கர் பெல் நகரின் பிற குற்ற கும்பல்களுடன் கூட்டுறவு வர்த்தகத்தில் ஈடுபட்டு இதனைச் சமாளிக்கிறான். ஆனால் இளம் குற்றக் குழு தலைவனான மார்லோ ஸ்டான்ஃபீல்டுடன் பார்க்ஸ்டேல் குழு மோதும் நிலை உருவாகின்றது. இரு குழுக்களுமிடையே நடைபெறும் மோதல்களால் குற்றங்கள் அதிகரித்து டேனியல்சின் சிறப்புப் பிரிவு அதனைப் புலனாயத் தொடங்குகிறது. கோல்வினின் புதிய முயற்சியால் குற்றங்கள் குறைந்தாலும், அவரது முயற்சிபற்றிய செய்தி வெளியே கசிந்து பெரும் பரபரப்பு ஏற்படுகிறது. மேயர் தேர்தலுக்குப் போட்டியிடும் நகர மன்ற உறுப்பினர் டாம்மி கார்செட்டி அதை அரசியல் ஆதாயத்துக்காகப் பயன்படுத்துகிறார். கோல்வினின் முயற்சிகள் நிறுத்தப்படுகின்றன. ஸ்ட்ரிங்கர் பெல்லுக்கும் சிறையிலிருந்து விடுதலையான ஏவான் பார்க்ஸ்டேலுக்கும் வேறுபாடுகள் முற்றி, ஏவான் ஸ்ட்ரிங்கரைக் கொலை செய்ய ஏற்பாடு செய்கிறான். பிறகு சிறப்புக் காவல் பிரிவினரால் கைது செய்யப்படுகிறான். இதனால் பார்க்ஸ்டேல் குழு செயலிழந்து அவர்களது பகுதிகள் ஸ்டான்ஃபீல்ட் குழுவின் கட்டுப்பாட்டில் வருகின்றன.

தி வயரின் நான்காவது பருவத்தின் கதைக்களம் விரிவடைந்து பால்ட்டிமோர் நகரின் பள்ளிக்கல்வித் துறையினையும் உள்ளடக்குகிறது. டூக்கி, ரேண்டி, மைக்கேல், நேமண்ட் ஆகிய நான்கு பதின்ம வயது இளைஞர்கள் அறிமுகமாகினறனர். போதைப் பொருள் வர்த்தகமும் குற்றக் குழுக்களும் அவர்கள் வாழ்வில் ஏற்படுத்தும் தாக்கமும், அவர்கள் சார்ந்திருக்கும் பள்ளிக்கல்வி அமைப்பும் இப்பருவத்தில் மையக் கதைப்பொருளாகின்றன. குற்றக்குழு சூழலால் அவர்கள் வாழ்வில் நடக்கும் பெரும் மாற்றங்கள் இப்பருவத்தில் பதிவாகின்றன. பள்ளிக்கல்வித் துறையைச் சீர்திருத்த விரும்பும் மேயர் கார்செட்டி அரசியல் காரணங்களால் எப்படி தடம் பிறழ்கிறார் என்பதையும் இப்பருவம் காட்டுகிறது.

இதுதவிர பால்ட்டிமோரின் நிழலுலகில் மார்லோ ஸ்டான்ஃபீல்டின் வளர்ச்சியையும் சித்தரிக்கின்றது இந்தப் பருவம். மார்லோ கொலையாளிகள் கிரிஸ் மற்றும் ஸ்னூப் ஆகியோரின் உதவியுடன் தன் எதிராளிகள் பலரையும் கொலை செய்து பால்ட்டிமோரை ஆட்டிப் படைக்கிறான். கொலை செய்யப்பட்டவர்களின் உடல்களை இடிந்து கிடக்கும் அடுக்குமாடி வீடுகளில் போட்டு மறைத்து விடுகிறார்கள் மார்லோவின் கொலையாட்கள். நகரின் மற்றொரு புறம் புரபோசிஷன் ஜோ போதைப் பொருள் வர்த்தகத்தை முறைப்படுத்தி வன்முறையைக் குறைக்க முயலுகிறான். அதற்காக ஒரு குற்றக்குழு கூட்டுறவு சங்கத்தையும் தொடங்குகிறான். அதில் இணையும் மார்லோ பின் ஜோவைக் கொலை செய்து நகரின் ஈடு இணையில்லா கடத்தல் பேரரசனாகிறான்.

தி வயரின் ஐந்தாவது பருவத்தில் பால்ட்டிமோரின் ஊடகத்துறைக் கூடுதல் கருபொருளாகிறது. "பால்ட்டிமோர் சன்" நாளிதழில் நடக்கும் நிகழ்வுகள், வணிக வெற்றிக்காக ஊடகத்துறையில் நடக்கும் பிறழ்வுகள் ஆகியவை சித்தரிக்கப்படுகின்றன. மார்லோ ஸ்டான்ஃபீல்டின் குற்றக்குழுவைப் கையும் களவுமாகப் பிடிக்க இயலாமல் சிறப்புக் காவல்படைத் திணறுகிறது. வருவாய் பற்றாக்குறையால் காவல்துறையின் நிதி ஒதுக்கீட்டைக் குறைக்கிறார் மேயர் கார்செட்டி. மார்லோ மீதான புலன் விசாரணை பாதிக்கப்படுகிறது. இதனால் கோபம் கொண்ட துப்பறிவாளர் மெக்நல்ட்டி பொய்யான ஒரு ஊடகப் பரபரப்பை ஏற்படுத்தி மார்லோ மீதான விசாரணை தொடர முயலுகிறார். மார்லோவின் ஆட்கள் செய்த கொலைகளையெல்லாம் ஒரு தொடர் கொலைகாரன் செய்ததாக ஜோடித்து ஊடகங்களின் கவனத்தை ஈர்க்கிறார். நகரின் மாபெரும் குற்றக்குழுத் தலைவனாக உருவாகியிருக்கும் மார்லோவுக்கும் கொள்ளைக்காரன் ஓமாருக்கும் மோதல்கள் முற்றுகின்றன. ஓமார் மார்லோவின் ஆட்களால் கொல்லப்படுகிறான். ஆனால் மார்லோவின் அசுர வளர்ச்சியால் உருவாகிய சிக்கல்களே அவனை நிழலுலகிலிருந்து விலகச் செய்கின்றன. மார்லோ போதைப் பொருள் வர்த்தகத்திலிருந்து விலகிய பின்னால் குற்றக்குழு கூட்டுறவு சங்கம் நகரின் அவனது இடத்தை நிரப்புகிறது.

"தி வயர்" இன் முதல் பருவம் சாதகமான விமர்சனங்களைப் பெற்றது. எச்பிஓ தொலைக்காட்சியின் முன்னணித் தொடர்களான "சிக்ஸ் ஃபீட் அண்டர்", "தி சொப்ரானோஸ்" ஆகியவற்றை விட இதுவொரு சிறந்த நாடகத் தொடர் என்று சில விமர்சகர்கள் கருதினர். டேவிட் சைமனின் முந்தையத் தொடர்களின் பல கூற்றுகள் தி வயரிலும் காணப்படுவதாக ஒரு விமர்சகர் கருதினார். எனினும் போதைப் பொருள் வர்த்தகத்தின் மீதான அரசின் போரை ஆவணப்படுத்துவதால் மிகவும் பயனுள்ளது என்று கூறினார். மேலும் ஒரு விமர்சகர் இத்தொடரின் மெதுவான கதை நகர்வும், தாராளமான வசைச்சொல் பயன்பாடும் இதன் வெற்றி வாய்ப்புகளைப் பாதிக்கலாம் என்று கருதினார்.

விமர்சர்களிடம் பெரும் பாராட்டைப் பெற்றாலும் நீல்சன் பார்வையாளர் தரவரிசையில் "தி வயர்" மிகவும் பின்தங்கியே இருந்தது. இதற்குக் காரணமாகச் சைமன் கூறுபவை: மிகவும் ஆழமான கதைக்களம், தொலைக்காட்சிப் பார்வையாளர்கள் குறைவாக இருந்த நேரத்தில் ஒளிபரப்பட்டமை, பால்ட்டிமோர் நகர வழக்கு மொழியினை அதிகமாகப் பயன்படுத்தியமை மற்றும் அதிக எண்ணிக்கையில் ஆப்பிரிக்க அமெரிக்க நடிகர்கள் நடித்திருந்தமை. பார்வையாளர்களின் பொறுமையை சோதிக்கும் வண்ணம் கதைக்களம் அமைந்திருந்ததாகச் சில விமர்சகர்கள் கருதினர். மேலும் முன்னரே எஃப்.எக்ஸ் தொலைக்காட்சியில் இதே போன்ற கதைக்களம் உடைய "தி ஷீல்ட்" என்னும் நிகழ்ச்சியும் ஒளிபரப்பாகிக் கொண்டிருந்ததால் "தி வயர்" தவறான நேரத்தில் வெளியானதாகவும் கருதினர். ஆனால் புகழ்பெற்ற பொழுதுபோக்கு இதழான "எண்டெர்டெய்ன்மெண்ட் வீக்லி" இல் "தி வயர்" இன் முதல் பருவ இறுவட்டு வெளியீட்டுக்கு அதிகமான எதிர்பார்ப்பு இருந்தது.

முதல் பருவத்தைக் காட்டிலும் இரண்டாம் பருவம் தாக்கம் மிகுந்ததென்று ஐக்கிய இராச்சியத்தின் "தி கார்டியன்" இதழ் எழுதியது. மையக் கதைக்களத்தை ஆழ்ந்து ஆராயும் அதே வேளை புதிய கதைக்களங்களை அறிமுகப்படுத்தியதைப் புகழ்ந்தது. மூன்றாம் பருவமும் விமர்சகர்களால் பெரிதும் பாராட்டப்பட்டது. "எண்டெர்டெய்ன்மெண்ட் வீக்லி" இதழ் "தி வயர்" நிகழ்ச்சியை 2004 ஆண்டின் சிறந்த தொலைக்காட்சித் தொடராக அறிவித்தது. தொலைக்காட்சித் தொடர்களில் மிகவும் “அறிவார்ந்த, ஆழமான, தாக்கமிக்க” தொடர் என்று "தி வயர்" ஐப் புகழ்ந்தது. குறைவான பார்வையாளர் எண்ணிக்கையால் இந்நிகழ்ச்சி நிறுத்தப்பட்டு விடும் என்று அஞ்சிய "பால்ட்டிமோர் சிட்டி பேப்பர்" இதழ், அது தொடர்ந்து ஒளிப்பரப்பாகப் பத்து காரணங்களை வெளியிட்டது. ஆழமான பாத்திரப்படைப்பு, ஓமார் லிட்டில், நிஜ உலகின் அப்பட்டமான பிரதிபலிப்பு, பால்ட்டிமோர் நகரின் பொருளாதாரத்துக்கு பாதிப்பு ஆகியவை அவற்றில் சில. மூன்றாம் பருவம் முடியும் தருவாயிலும் கூடப் பார்வையாளர்களை அதிக எண்ணிக்கையில் ஈர்க்கத் திணறியது "தி வயர்". இதனால் அதை எச்பிஓ நிறுவனம் நிறுத்தக்கூடிய வாய்ப்பு உருவானது. தி சோப்ரானோசின் வெற்றிக்குப் பின்னர் எச்பிஓ நாடகத் தொடர்களின் மீதான பார்வையாளர் எதிர்பார்ப்பு மாறிவிட்டதென்றும், "டெஸ்பரேட் ஹவுஸ்வைவ்ஸ்" தொடரின் போட்டியும் பார்வையாளர் எண்ணிக்கையைக் குறைத்து விட்டதென்றும் டேவின் சைமன் கூறினார்.

மூன்றாம் பருவம் முடிந்து ஈராண்டுகளுக்குப் பின் நான்காம் பருவம் ஒளிபரப்பானது. அப்போது "சான் பிரான்சிஸ்கோ குரோனிக்கிள்" இதழில் டிம் குட்மேன் "தி வயர்" அமெரிக்காவின் போதைப் பொருள் வர்த்தகப் போரைச் சித்தரிப்பதுடன் இனம், வறுமை, அமெரிக்க பாட்டாளி வர்க்கத்தின் அழிவு, ஏழை மக்களை அரசியல் முறை கைவிட்டமை, நம்பிக்கையிழப்பின் கொடுமை போன்றவற்றை எடுத்துரைப்பதாகக் குறிப்பிட்டார். மேலும் அமெரிக்க நகர்ப்புற ஏழைகளின் பாட்டைத் தொலைக்காட்சி வரலாற்றில் முன்னெப்போதும் இல்லாத அளவுக்கு ஆழமாகப் படம்பிடித்திருப்பதாகவும் பாராட்டினார். அதுவரை வெளிவந்த பருவங்களுள் நான்காவதே மிகச் சிறந்ததென "நியூயார்க் டைம்ஸ்" கூறியது. "சிக்காகோ சன்-டைம்ஸ்" இதழின் டக் எல்ஃப்மேன் "தி வயர்" மிக அதிகமான குறிக்கோள் கொண்டதென்று குறிப்பிட்டாலும், மெதுவான கதை நகர்வு, அளவுக்கதிகமான கதையாழம் போன்றவற்றை குறை கூறினார். "லாஸ் ஏஞ்செல்ஸ் டைம்ஸ்" இந்நிகழ்ச்சியைப் பற்றி ஒரு தனித் தலையங்கமே எழுதியது. பார்வையாளர்களைச் சிந்திக்கத் தூண்டும் அறிவார்ந்த நாடகங்களின் பொற்காலமெனக் கருதக்கூடிய இக்காலகட்டத்தில் கூடத் "தி வயர்" தனித்து நிற்பதாகப் பாராட்டியது. "டைம்" இதழ் நிகழ்ச்சியின் நான்காம் பருவத்தைப் பாராட்டுகையில் “இது போல எந்தவொரு நகரும் ஒரு நகரைக் காதலித்ததில்லை, கண்டித்ததுமில்லை, காவியமாக்கியதுமில்லை” என்று குறிப்பிட்டது. விமர்சனங்களைத் தொகுத்து மதிப்பெண் அளிக்கும் மெடாகிரிட்டிக் இணைய தளத்தில் இந்நிகழ்ச்சி 98% மதிப்பெண் பெற்றுள்ளது. தொலைக்காட்சி வரலாற்றில் இது இரண்டாவது அதிகமான மதிப்பெண் ஆகும்.

தொலைக்காட்சி வரலாற்றில் இது தான் மிகச் சிறந்த தொடர் என்று பல இதழ்களின் தொலைக்காட்சி விமர்சகர்கள் கூறியுள்ளனர். "டைம்", "எண்டெர்டெய்ன்மெண்ட் வீக்லி", தி "சிக்காகோ டிரிபுயூன்", "ஸ்லேட்", "சான் பிரான்சிஸ்கோ குரோனிக்கிள்", "ஃபிலடெல்ஃபியா டெய்லி நியூஸ்" "தி கார்டியன்", பிபிசி ஆகியவை அவற்றுள் ஒரு சில. அமெரிக்கக் குடியரசுத் தலைவர் பராக் ஒபாமா "தி வயர்" தான் தனக்கு மிகவும் பிடித்த தொலைக்காட்சித் தொடரெனக் குறிப்பிட்டுள்ளார்.

"தி வயர்" நிகழ்ச்சி நிறைய விருதுகளுக்குப் பரிந்துரைக்கப்பட்டு அவற்றில் பலவற்றை வென்றுள்ளது. நாடகத் தொலைக்காட்சித் தொடர்களுக்கான சிறந்த எழுத்தாக்கம் எம்மி விருது இதில் மிகவும் குறிப்பிடத்தக்கது. மேலும் குற்றப்புனைவு விருதுகள், அமெரிக்க திரைப்படத் தொகுப்பாளர் விருதுகள் (எட்டி விருதுகள்), அமெரிக்கத் திரைப்பட இயக்குனர் சங்க விருதுகள், ஐரியத் திரைபபட மற்றும் தொலைக்காட்சி விருதுகள் போன்றவற்றையும் வென்றுள்ளது. இது தவிர என்.ஏ.ஏ.சி.பி. வழங்கும் சிறந்த பிம்பம் விருது, தொலைக்காட்சி விமர்சகர் விருதுகள், அமெரிக்க எழுத்தாளர் சங்க விருதுகள் போன்ற விருதுகளுக்கும் பல முறை பரிந்துரைக்கபப்ட்டது. இந்நிகழ்ச்சி வென்ற பெரும்பாலான விருதுகள் அதன் நான்காவடு மற்றும் ஐந்தாவது பருவங்களுக்கு வழங்கப்பட்டன. அமெரிக்க இசையமைப்பாளர்கள், எழுத்தாளர்கள் மற்றும் பதிப்பாளர்கள் சங்கத்தின் விருதும், பீபாடி விருதும், ஆர்ட்டியோஸ் விருதும் இரண்டாம் பருவத்துக்குக் கிடைத்தன. நிகழ்ச்சியின் நான்காம் பருவம் புராட்காஸ்டிங் அன்ட் கேபிள் அமைப்பின் விமர்சகர் விருதையும், முதலாம் மற்றும் மூன்றாம் பருவங்கள் டைம் இதழ் விமர்சகர் விருதினை வென்றன.

"தி வயர்" நிகழ்ச்சியின் ஒளிபரப்பு முடிந்த பின்னர் ஜான்ஸ் ஹாப்கின்ஸ், புரவுண், ஹார்வர்ட் போன்ற பல பல்கலைகழகங்களும் கல்லூரிகளும் இந்நிகழ்ச்சி தொடர்புடைய பல பாடங்களை அறிமுகம் செய்தன. சமூகவியல் முதற்கொண்டு திரைப்பட ஆய்வு வரை பல துறைகளில் இப்பாடங்கள் நடத்தப்பட்டன. மாசச்சூசெட்ஸ் மாநிலத்தில் உள்ளா பிலிப்ஸ் அகாடெமி என்னும் உயர்நிலைப் பள்ளியிலும் இது போன்ற ஒரு பாடம் கற்பிக்கப்படுகிறது. டெக்சஸ் பல்கலைக்கழகம், சான் அண்டோனியோவில் கற்பிக்கப்படும் ஒரு பாடத்தில் "தி வயர்" ஒரு புனைவுப் படைப்பாகக் கற்பிக்கப்படுகிறது. மேலும் பாரிசிலுள்ள நாந்தெர் பல்கலைக்கழகத்தில் ஒரு பெரும் ஆய்வரங்குத் தொடரின் பகுதியாகக் கற்பிக்கப்படுகிறது.

ஹார்வர்ட் பல்கலைக்கழகம் ஏன் நகர்ப்புற ஏற்றத்தாழ்வுகள் பாடத்தில் "தி வ்யர்" நிகழ்ச்சியைப் பாடத்திட்டப் பகுதியாகக் கருதுகிறது என்பதை "வாஷிங்க்டன் போஸ்ட்", இதழில் வெளியான ஒரு கட்டுரையில் அன்மோல் சத்தா மற்றும் வில்லியம் ஜூலியஸ் வில்சன் ஆகியோர் பின்வருமாறு விளக்குகின்றனர்.

யோர் பல்கலைக்கழகத்தின் சமூகவியல் துறைத் தலைவர் ரோஜர் பர்ரோஸ் "தி இண்டிபெண்டெண்ட்" இதழில் "தி வயர்" குறித்து ”சமகால நகர்ப்புறவியலின் புரிதலுக்கு இந்நிகழ்ச்சி அற்புதமாக உதவுகிறது” என்றும் “இதே பொருள்பற்றி ஏராளமான பணச்செலவில் செய்யப்படும் வறட்டு, சுவாரஸ்யமற்ற ஆய்வுகளிலிருந்து இது வேறுபட்டு நிற்கிறது” என்றும் கூறியுள்ளார்.

"தி வயர்" இன் ஐந்து பருவங்களும் எச்பிஓ தொலைக்காட்சியில் 2002, 2003, 2004, 2006, மற்றும் 2008, ஆண்டுகளில் ஒளிபரப்பாகின. பொதுவாக வாரம் ஒரு முறை ஒரு புதிய அத்தியாயம் ஒளிபரப்பப்பட்டது. அமெரிகக நகைச்சுவைத் தொலைக்காட்சி அலைவரிசை பிஈடி இலும் "தி வயர்" ஒளிபரப்பானது. ஐக்கிய இராச்சியத்தில் எஃப்.எக்ஸ் தொலைக்காட்சியிலும் பிபிசி 2 தொலைக்காட்சியிலும் ஒளிபரப்பானது. அயர்லாந்தில் டிஜி4 மற்றும் 3ஈ, ஆஸ்திரேலியாவில் ஏபிசி2, போலந்தில் டிவிஎன், சுவீடனில் எஸ்விடி, நார்வேயில் என்.ஆர்.கே, இஸ்ரேலில் எக்ஸ்ட்ரா ஹாட் மற்றும் யெஸ் ஆக்‌ஷன், கனடாவில் தி மூவி நெட்வொர்க் மற்றும் மூவி செண்ட்ரல், பின்லாந்தில் சப் டிவி மற்றும் எம்டிவி3, ஜெர்மனியில் ஃபாக்ஸ்சேனல், ஆசியாவில் சினிமாக்ஸ், மத்திய கிழக்கு நாடுகளில் எம்பிசி ஆக்‌ஷன் போன்ற தொலைக்காட்சி அலைவரிசைகளில் "தி வயர்" ஒளிபரப்பானது.

இந்த இறுவட்டு வெளியீடுகள் நல்ல வரவேற்பைப் பெற்றன. எனினும் அவற்றில் சிறப்பாம்சங்கள் இல்லாமையை சில விமர்சகர்கள் குறை கூறினர்.



</doc>
<doc id="161875" url="https://ta.wikipedia.org/wiki?curid=161875" title="லோட்டஸ் நியூஸ்">
லோட்டஸ் நியூஸ்

லோட்டஸ் நியூஸ் ("Lotus News") இந்தியாவின் முதன்மையான தமிழ் மொழி 24 மணி நேரச் செய்தி நிகழ்ச்சிகளை ஒளிபரப்பும் செயற்கைக்கோள் தொலைக்காட்சி சேவைகளில் ஒன்றாகும். இது கோயம்புத்தூரைத் தலைமையகமாகக் கொண்டு இயங்குகிறது. "உண்மை மலரட்டும்" என்னும் நோக்கத்தை இத்தொலைக்காட்சி முன்வைத்துள்ளது.
லோட்டஸ் நியூஸ் தொலைகாட்சியில் ஒளிபரப்பப்படும் நிகழ்ச்சிகளில் சில:



</doc>
<doc id="161893" url="https://ta.wikipedia.org/wiki?curid=161893" title="மேல் மாகாண பேருந்து வழிகள் (இலங்கை)">
மேல் மாகாண பேருந்து வழிகள் (இலங்கை)

கவனிக்க: குணசிங்கபுரம் மற்றும் மத்திய பேருந்து நிலையத்திலிருந்து புறப்படுபவை புறக்கோட்டையை குறிக்கும் சேவைகள்.


</doc>
<doc id="161902" url="https://ta.wikipedia.org/wiki?curid=161902" title="சிறுநீர்த்தொகுதி">
சிறுநீர்த்தொகுதி

சிறுநீர்த்தொகுதி (Urinary system) எனப்படுவது சிறுநீரை உற்பத்தியாக்கி, சேமித்து உடலில் இருந்து வெளியேற்றும் ஒரு உறுப்புத் தொகுதியாகும். மனிதரில் சிறுநீர்த்தொகுதியானது சிறுநீரை உற்பத்தியாக்கும் இரு சிறுநீரகங்கள், அவற்றைக் கொண்டு செல்லும் இரு சிறுநீர்க்குழாய்கள், சிறுநீரைத் தற்காலிகமாக சேமிக்க உதவும் ஒரு சிறுநீர்ப்பை, அதனை உடலிலிருந்து வெளியேற்றும் ஒரு சிறுநீர்வழி ஆகிய உறுப்புக்களை உள்ளடக்கியதாகும். ஆண், பெண் சிறுநீர்த்தொகுதிகள் பொதுவாக ஒரே மாதிரியாக இருப்பினும், ஆணின் சிறுநீர்வழியை விடச் சிறிய சிறுநீர்வழியே பெண்ணின் சிறுநீர்த்தொகுதியில் காணப்படும்.

சிறுநீர்த்தொகுதியே உடலின் மிக முக்கியமான கழிவுத்தொகுதியாகும். இதனால், சிலசமயம் சிறுநீர்த்தொகுதியையே கழிவுத்தொகுதி எனவும் அழைப்பதுண்டு. 

சிறுநீர்த்தொகுதியில் கழிவுப்பொருளான சிறுநீர் உற்பத்தியாகும் இடம் சிறுநீரகமாகும். மனிதரில் வயிற்றுக் குழியில் அவரை வித்து வடிவிலான இரு சிறுநீரகங்கள் காணப்படுகின்றன. வெளியேறும் சிறுநீரின் அளவு, வெவ்வேறு சூழ்நிலைகளில் வேறுபடுமாயினும், சாதாரண வளர்ந்த மனிதனில், அமைதியான நிலையில், முக்கிய நீர் வெளியேற்றமாக நாளொன்றுக்கு சராசரியாக 1500 மி.லீ. சிறுநீர் வெளியேற்றப்படுகின்றது.



</doc>
<doc id="161905" url="https://ta.wikipedia.org/wiki?curid=161905" title="தற்கொலை முறைகள்">
தற்கொலை முறைகள்

தற்கொலை முறைகள் என்பது ஒரு நபர் தானாக விரும்பி தற்கொலை செய்து கொள்ளும் முறையாகும். தற்கொலை முறைகள் இருவகைப்படும். ஒன்று உடல் சேதப்படுத்தும் தற்கொலை மற்றொன்று இரசாயனங்களை பயன்படுத்துவது. மூச்சுக்காற்று மற்றும் நரம்புகளுக்கு ஊறு விளைவிக்கும் செயல்கள் உடலை சேதப்படுத்தும் முறையிலும், உயிர்மங்களின் சுவாசத்தை தடுத்தல்(cellular respiration) அல்லது பிற இரசாயன மாறுதல்களால் இறப்பதும் உள்ளடங்கும்.

அதிகமான குருதி உடலில் இருந்து வெளியேற்றி தற்கொலை செய்யும் முறை. இஃது இதயம், சிறுநீரகம் உள்ளிட்டவைகளுக்குத் தேவையான இரத்தத்தின் அளவு குறைவதால் ஏற்படும் மரனம்.
ஒன்று அல்லது அதற்கும் மேற்பட்ட காயங்கள் ஏற்படுத்தி அதன்மூலமாக இரத்தத்தை வெளியேற்றுவதால் தற்கொலை செய்யப்படுகிறது.

மணிக்கட்டை வெட்டிக்கொள்ளுதல் காரணமாக அதிக இரத்தத்தினை வெளியேற்றுதல் இம்முறையாகும். பெரும்பாலான தற்கொலை முயற்சி தோற்றுப்போகின்றது. அவ்வாறு நிகழும்போது அதிக காயங்களுடன் உயிர்பிழைத்தாலும், சதைப்பகுதி மிகவும் புதையுண்டு காட்சியளிக்கும்.

நீரில் மூழ்கி உயிரிழத்தல் முறையில் நீரில் அல்லது ஏதேனும் ஒரு திரவத்தில் மூழ்குதால் மூச்சு விடுவது நின்று உயிர்விடும் செயலாகும். மூளைக்குத் தேவையான ஆக்சிஜன் கிடைக்காததால் இவ்வகையான மரணம் நிகழ்கிறது.

மூச்சுத்திணறல் என்பது ஆக்சிஜன் வாயுவை சுவாசிப்பதை நிறுத்துதலில் இருந்து மாறுபட்டு இருக்கிறது. ஹீலியம், ஆர்கன், நைட்ரஜன் மற்றும் பிற வாயுக்களை சுவாசிப்பதன் மூலமாக இவ்வகையான மரணம் நேருகிறது.

செயற்கையான முறையில், உடல் வெப்பத்தினை குறைத்து தற்கொலை செய்துகொள்ளும் முறையாகும். இம்முறையான தற்கொலையில் முதலில் உடல் நடுக்கம் ஏற்படும், பிறகு சித்தப்பிரமை, மாயத்தோற்றம், பின்னர் மனதில் ஒருங்கிணைப்பு இல்லாமல் போகும்; உடலில் போதுமான வெட்பம் இல்லாததால் இறுதியில் மரணம் நிகழும்.

மின்சாரத்தை உடலில் பாய்ச்சி அதன் மூலமாக தற்கொலை செய்து முறை. உடலில் மின்சாரம் பாய்வதால், இதயத்தில் ஏற்படும் இரத்த ஓட்டம் தடைபெற்று, உயிரிழப்பு நிகழும். உடலில் செலுத்தப்படும் மின்சாரத்தின் அளவினைப் பொருத்து, உடலில் தீக்காயம்க்கள் ஏற்படும்.

அதிகமான உயரமுள்ள மலை, கட்டிடம், அனை, பாலம், வீடு உள்ளிட்டவைகளில் இருந்து குதித்தலால் இவ்வகையான தற்கொலை முறையாகும்.

2006-ம் ஆண்டில் ஹாங்காங் பகுதியில், உயரத்தில் இருந்து குதித்து தற்கலை செய்யும் முறையை 52.1% கடைபிடித்துள்ளனர்.

தற்கொலை செய்வதற்கு பொதுவான முறையாக சுடுகலன்களைப் பயன்படுத்தப்பட்டு வருகிறது. நெற்றிப்பொட்டிலோ அல்லது தலையின் பக்கவாட்டிலோ அல்லது வாயிலோ அல்லது கழுத்திலோ சுட்டுக்கொள்வது இத்தற்கொலை முறையாகும். ஆஸ்திரேலியாவில் இவ்வகையான தற்கொலைகள் 10% சதவிகிதமாக உள்ளது. அமெரிக்காவில் 53.7% தற்கொலையை செய்து கொள்பவர்கள் இம்முறையை கையாண்டுள்ளனர்.

தூக்கில் தொங்குதல், என்பது கயிறு அல்லது சேலை போன்றவைகளை உத்திரத்தில் அல்லது மரத்தில் அல்லது உயரமான இடத்தில் கட்டி அதில் கழுத்தை மாட்டிக்கொள்ளுதல் ஆகும். இதன் காரணமாக நாக்கு வெளியில் வருதல், பக்கவாதம் அல்லது இறப்பு வருவதற்கான வாய்ப்புகள் உள்ளது.

தூக்கில் தொங்கும் வழக்கம், நகரங்களில் விட கிராமங்களில் மிகவும் அதிகமாக உள்ளது.

வண்டியின் முன்பு பாய்ந்து உயிரை இழக்கும் முறை இதுவாகும். புகை வண்டி அல்லது வேகமாக செல்லும் தானுந்து அல்லது சரக்கு வண்டி முன்பு பாய்ந்து தற்கொலை செய்து கொள்ளும் முறையாகும்.

புகை வண்டி முன்பு பாய்தலால் 90% வரை தற்கொலை நிகழ்கிறது, இது மிகவும் அபாயகரமான தற்கொலை முறையாகும். இவ்வாறு தற்கொலை முயற்சி செய்து, அதில் தோல்வி அடையும் போது பெரிய அளவிலான புண், எலும்பு முறிவு, மற்றும் மூளை பாதிப்பு மற்றும் உடல் ஊனமுறுதல் போன்றவை நிகழ அதிக வாய்ப்பு ஊள்ளது.

நஞ்சு அருந்துதல் விரைவாக தற்கொலை செய்துகொள்ள உதவும் ஒரு முறையாகும். சையனைடு (hydrogen cyanide) அல்லது நச்சுத்தன்மை கொண்ட பொருட்களை உட்கொள்ளுவதால் மரணம் நிகழும். 1978-ம் ஆண்டு ஜோன்ஸ்டவுனில் ஜிம் ஜோன்ஸ் என்ற மதத் தலைவரின் கீழ் நடைபெற்ற பெருந்தற்கொலை(mass suicide) நிகழ்வில் சையனைடு அருந்தி அதிகமானோர் உயிரிழந்தனர்.

உலகமுழுவதும், 30% மக்கள் பூச்சிக்கொள்ளி மருந்துகளை அருந்துதல் மூலமாக தற்கொலை செய்துகொள்கின்றனர். ஐரோப்பிய பகுதிகளில் 4% மக்களும், பசிபிக் பகுதிகளில் 50% மேற்பட்டவர்கள் இம்முறையை தற்கொலை செய்துகொள்வதற்காகப் பயன்படுத்துகின்றனர்.

மருந்துகளை அளவுக்கு அதிகமாக பயன்படுத்தும்போது மரணம் நிகழ்கிறது. இவ்வகையான மருந்து நோய்தீர்க்க உதவும் மருந்தின் அளவுக்கதிகமான பயன்பாடாகவோ அல்லது போதை தரக்கூடிய அல்லது தூக்கமளிக்கக்கூடிய மருந்தின் அளவுக்கதிகமான பயன்பாடாகவோ இருக்கலாம்.

குறிப்பிட்ட அளவிற்கு மேல் நச்சுவாயுக்களை சுவாசிக்கும் போது மரணம் நிகழ்கிறது. பெரும்பாலும், தானுந்தில் இருந்து வெளிவரும் நச்சுவாயு கார்பன் மோனாக்சைடு கல்நதிருக்கும், இதனை அளவுக்கு அதிகமாக சுவாசிக்கும் போது மரணம் நிகழ்கிறது. தற்போது வருகின்ற புதிய தானுந்துகளில் 99% கார்பன் மோனாக்சைடு நீக்கப்பட்டுள்ளது.

உயிர் தியாகம் செய்தல், ஒரு சமய முறையாகவே இருந்துவந்துள்ளது. அஸ்டெக் நாகரிகம் மற்றும் மாயா நாகரிகம் இரண்டிலும், துறவிகளும் அரசர்களும் உயிர்தியாகம் செய்தல் ஓவியங்களில் பிற கலைவேடுப்பாடுகளிலும் காணப்படுகிறது. பெரும்பாலும், இவ்வகையான தியாகத்தில் கத்தில் அல்லது கோடரி மூலமாக தலையை வெட்டுதல் நடைபெறும்.

உண்ணாநிலைப் போராட்டம் மரணத்திற்கு வழிவகுக்க அதிகவாய்ப்புள்ளது. இவ்வகையான போராட்டங்கள் அரசியல் காரணங்களுக்காக நடக்கின்றது.

இம்முறை தற்கொலையில் இறப்பு சில வாரங்களில் அல்லது பல நாட்களில் நிகழலாம். இம்முறையில் தற்கொலை செய்து கொள்ளும்போது அவர்கள் தங்களுடைய சுயநினைவை இழந்து பின்னர் இறக்கின்றனர். அதிகமான நீர் பருகாதபோது, தாகம் ஏற்படுகிறது. பின்னர், நா வரண்டு விடுகிறது. உடலில் நீர் வீக்க கோளாறு (edema) உள்ளவர்கள் தங்களுடைய உடலில் அதிக நீர் வருவதால் நீர் அல்லது திரவ உணவு உணவுகள் அதிகம் பருகாமல் இவ்வகையில் இறக்கிறார்கள்.

"தற்கொடைத் தாக்குதல்" தன்னை தானே விருப்புடன் சாவைத் தளுவி மேற்கொள்ளும் துணிகரத் தாக்குதலை குறிக்கும். செப்டம்பர் 11, 2011-ம் ஆண்டு அமெரிக்காவின் இரட்டை கோபுரத்தின் மீது நடைபெற்ற தாக்குதலும் இவ்வகையைச் சேர்ந்தவையே.



</doc>
<doc id="161909" url="https://ta.wikipedia.org/wiki?curid=161909" title="பொற்றாசியம் பரமங்கனேற்று">
பொற்றாசியம் பரமங்கனேற்று

பொற்றாசியம் பரமங்கனேற்று (Potassium permanganate) ஒரு ஆய்வுகூடங்களில் பொதுவாகப் பயன்படுத்தப்படும் ஒரு இரசாயனப் பொருளாகும். இது பளிங்கு வடிவில் ஊதா நிறத்தில் காணப்படும். இதன் குறியீடு KMnO4. இது ஒற்றை நேரேற்ற பொற்றாசிய அயனையும் (K+) ஒற்றை மறையேற்ற மங்கனேற்று அயனையும் (MnO4−) கொண்ட ஓர் உப்பு வகையாகும். இது வலுவான ஒக்சியேற்றும் பொருளாகும். 2000 ஆம் ஆண்டில் இவ்வேதிப் பொருள் 30000 தொன்கள் உற்பத்தி செய்யப்பட்டது. இவ்வுப்பு நீரில் இலகுவாகக் கரையும். ஆய்வு கூடங்களில் கற்பித்தல் செயற்பாட்டை செயன்முறையூடாகக் காட்டுவதற்கு இது பல்வேறு சந்தர்ப்பங்களில் பயன்படுத்தப்படுகின்றது.


</doc>
<doc id="161920" url="https://ta.wikipedia.org/wiki?curid=161920" title="பொன். சந்திரமோகன்">
பொன். சந்திரமோகன்

பொன். சந்திரமோகன் என்பவர் ஒரு தமிழக எழுத்தாளர். தேனி மாவட்டம் வடபுதுப்பட்டி எனும் ஊரைச் சேர்ந்த இவர் விகடன் குழுமத்தில் புகைப்படக்காரராகப் பணியைத் தொடங்கினார். இன்று விகடன் குழுமத்தில், புத்தகப் பதிப்புப் பணிகளை மேற்கொள்ளும் விகடன் பிரசுரத்தில் பொறுப்பாசிரியராக இருந்து வருகிறார். இவர் விகடன் குழுமப் பத்திரிகைகளில் பொன்ஸீ, வடவீர பொன்னையா போன்ற புனைப்பெயர்களில் எழுதி வந்தார்.



</doc>
<doc id="161923" url="https://ta.wikipedia.org/wiki?curid=161923" title="மகராசன்">
மகராசன்

மகராசன் என்பது 1993 ஆம் ஆண்டு வெளியான தமிழ்த் திரைப்படம்.
குடும்பத் திரைப்படம்

குப்பத்தில் நல்லது செய்து வாழும் கதாநாயகனின் தங்கை பணக்காரரின் மகனை மணமுடிக்கிறாள். பணக்காரரின் ஜோதிட நம்பிக்கையால் விளைந்த வாரிசுக் குழப்பத்தில் இருக்கிறது அவ்வீடு. உண்மையான வாரிசைக் கண்டுபிடித்துக் குடும்பத்துடன் இணைவதே இப்படத்தின் கதை.


</doc>
<doc id="161924" url="https://ta.wikipedia.org/wiki?curid=161924" title="திருமதி பழனிச்சாமி">
திருமதி பழனிச்சாமி

திருமதி பழனிச்சாமி, 1992 ஆம் ஆண்டு வெளியான தமிழ்த் திரைப்படம்.

சமூகத் திரைப்படம்

பழனிச்சாமி ஒரு ஆசிரியரைத் திருமணம் செய்து கொள்ள விரும்பும் ஒரு படிக்காத மனிதர்; அம்சவேணி ஒரு ஆசிரியர் தான். அம்சவேணி பழனிச்சாமியைத் திருமணம் செய்து கொள்ள ஒரு நிபந்தனையுடன் ஒப்புகொள்கிறார். திருமணத்திற்குப் பின் தனது வீட்டில் வாழ பழனிச்சாமி சம்மதித்தால் மட்டுமே திருமணம் என்பதே அது.அந்த நிபந்தனையைப் பழனிச்சாமி ஒப்புக்கொண்டால், அதனால் அவள் வயதான தந்தையைக் கவனித்து கொள்ளலாம். நல்ல பொருத்தம் என ஊர் மெச்ச மணம் புரியும் அவர்களின் ஜோடி, திருமண இரவு வரை மட்டுமே அவ்வாறு எனத் தெரிகிறது. பழனிச்சாமி தங்கள் ஒப்பந்தத்தின் விதிமுறைகளை மாற்றும் போது, அம்சவேணிக்குக் கோபம் ஏற்படுகிறது. அவர், அம்சவேணியின் தந்தை இல்லாமல், தனது சொந்த ஊரான கிராமத்திற்கு அம்சவேணியை அழைத்துச் செல்கிறார். அவரது மர்மமான நடவடிக்கைகளை என்னவென்று கண்டறியும் வரை கோபப்படும் அம்சவேணி, பின்னால் பழனிச்சாமியின் கோரிக்கைகளை உணர்ந்து அவரது இலட்சியத்தை நிறைவேற்றத் துணை புரிவதாகக் கதை நகர்கிறது.


</doc>
<doc id="161925" url="https://ta.wikipedia.org/wiki?curid=161925" title="எங்க சின்ன ராசா">
எங்க சின்ன ராசா

எங்க சின்ன ராசா, 1987 ஆம் ஆண்டு வெளியான தமிழ்த் திரைப்படம்.

குடும்பத் திரைப்படம்

ஒரு கிராமத்தில் வெகுளியாக வாழும் ஒரு வாலிபன் தன் மாற்றாந்தாயாலும் அவளது உறவினர்களாலும் ஏமாற்றப்பட்டு இருப்பதையும், அதை அவனுக்கு உணர்த்தும் மனைவியையும் சுற்றி பின்னப்பட்ட ஒரு குடும்பக் கதை.


</doc>
<doc id="161937" url="https://ta.wikipedia.org/wiki?curid=161937" title="கில்லார்ட் சூக்கர்மன்">
கில்லார்ட் சூக்கர்மன்

கில்லார்ட் சூக்கர்மன் (ஆங்கிலம்: Ghil'ad Zuckermann; எபிரேயம்: גלעד צוקרמן‎; பிறப்பு சூன் 1, 1971, டெல் அவீவ், இசுரேல்) (D.Phil., ஆக்சுபோர்டு பல்கலைக்கழகம்; Ph.D., கேம்பிரிச்சுப் பல்கலைக்கழகம்) என்பவர் அறியப்பட்ட இசுரேலிய மொழியியலாளர். இவர் மொழி உயிர்பித்தல், தொடர்பு மொழியியல், பண்பாட்டு மொழியியல் ஆகிய துறைகளில் பணிபுரிகிறார். இவர் அடிலெயிட் பல்கலைக்கழகத்தில் மொழியியல் மற்றும் அழிவுநிலை மொழிகளுக்கான பேராசிரியாராகப் பணிபுரிகிறார். அசுத்திரேலிய ஆய்வுக் கழக ஆய்வாளார் பணியிலும், செயற்திட்டம் 211 வருகை பேராசிரியராகவும் உள்ளார். 






</doc>
<doc id="161966" url="https://ta.wikipedia.org/wiki?curid=161966" title="கனோஜி ஆங்கரே">
கனோஜி ஆங்கரே

கனோஜி ஆங்கரே(Kanhoji Angre or Conajee Angria or Sarkhel Angre ; மராத்தி: कान्होजी आंग्रे,ஆகஸ்ட் 1669 – 4 ஜூலை 1729) 18 ஆம் நூற்றாண்டில் மராத்திய பேரரசின் கப்பற் படைத் தளபதியாகப் பதவி வகித்தார். இவர் பின்னாளில் மராத்தியக் கப்பற் படைத் தலைமைத் தளபதியாகப் பதவி வகித்ததால் 'சார்க்கெல் ஆங்கரே' (Sarkhel Angre) என்றும் அழைக்கப்பட்டார். இந்திய விடுதலைக்காக, காலனி ஆதிக்கத்தை எதிர்த்து இறுதி வரைப் போராடி, அவர்களுக்குப் பல சேதங்களை ஏற்படுத்தி, பாரதத்திற்கு வெற்றிகள் பல தேடித் தந்த தலைசிறந்த மாவீரர்.

கனோஜி ஆங்கரே மராத்திய மாநிலத்தில் தெற்குக் கடற்கரைப் பிரதேசத்தின் கொங்கணப் பகுதியிலுள்ள ரத்னகிரி மாவட்டத்தின் கர்னே (Harne) என்ற கிராமத்தில் 1669 ஆம் ஆண்டு ஆகஸ்டில் பிறந்தார். இவர் குடும்பத்தினர் கொங்கன் பிரதேசத்திலுள்ள வீர ராணா சன்க் என்ற சிறிய மாகாணத்தைப் பொறுப்பேற்று ஆட்சி செய்து வந்ததால், இவர்கள் 'சங்கபால் குடும்பத்தினர்'(Sankapal) (தற்சமயம் Bhilare குடும்பம்) என்றழைக்கப்பட்டனர். இவர் தாயின் பெயர் அம்பா பாய். தந்தை துகோஜி. இவர்களுக்கு வெகு நாட்களாக பிள்ளைகளில்லாமலிருந்து 'கனிபா நாத்' என்ற தெய்வத்திடம் அம்பா பாய், "உங்கள் எரிக்கப்பட்ட புனித மரச் சாம்பலின் (Angara) மகிமையால் நான் தாய்மையடைந்தால், அந்தக் குழந்தைக்கு ஆங்கரே (Angare) எனப் பெயரிடுகிறேன் என்று வேண்டிக்கொண்டார். எனவே இவருக்குக் கனோஜி ஆங்கரே எனப் பெயரிடப்பட்டது. ஆங்கரேயின் தந்தை, மராட்டியப் பேரரசர் சத்ரபதி சிவாஜியின் தளபதிகளில் ஒருவராக இருந்தார். இதனால் கனோஜி ஆங்கரே குழந்தைப் பருவத்தை 'சுவர்ண துர்க்கைக்' கோட்டையிலேயே கழித்தார். இவர் தன் இளமைப் பருவத்திலேயே கடலில் சில வீரச் செயல்களில் ஈடுபட்டார். கனோஜி பிரித்தானிய கிழக்கு இந்தியக் கம்பெனியின் வணிகக் கப்பல்களைத் தாக்கிப் புகழ்பெற்றார்.

இவர் ஆரம்பத்தில் சதாராவை ஆண்ட தலைவரால் 1698 ல் அறிவில் சிறந்த கப்பல் படை ஆலோசகராக (Darya - Saranga) நியமிக்கப்பட்டார். இந்த அதிகாரத்தினால், மும்பையிலிருந்து வின்கோரியா (Vingoria, இப்பொழுது Vengurla) வரையுள்ள மேற்கு கடற்கரை சார்ந்த பகுதிக்கு தலைவராக விளங்கினார்.

1700களில் மராத்திய சிம்மாசனத்திற்கு வாரிசுரிமைப் போட்டிகள் ஏற்பட்டன. சிவாஜிக்கு போட்டியாக தாராபாய் என்பவரும் மராத்திய சிம்மாசனத்திற்கு உரிமை கோரினார். அவருக்கு ஆதரவாக ஆங்கரே செயல்பட்டார். இச்சமயத்தில் சிவாஜி மராத்திய சாம்ராஜ்யத்தின் தலைமைக்கு உயர்ந்தபோது, பாலாஜி விஸ்வநாத் பட் என்பவரைத் தளபதியாக (Senakarta) நியமித்து அவர் மூலமாக 1707 ல் ஆங்கரேயிடம் ஒரு ஒப்பந்தம் ஏற்படுத்திக் கொண்டார். இது மராத்திய சாம்ராஜ்யத்தின் சிம்மாசனத்திற்குப் போட்டியாகப் போராடி வரும் தாராபாய்க்கு ஆதரவாக இருந்துவரும் ஆங்கரேயைச் சமாளிக்கத் தேவைப்பட்டது. இந்த ஒப்பந்தப்படி, ஆங்கரே மராத்திய கப்பற் படையின் தலைமைத் தளபதியாக்கப்பட்டார். மொகலாயச் சக்கரவர்த்தி ஔரங்கசீப்பின் தக்காணப்பிரதேசப் படையெடுப்பின் போதும் மராத்தியர்களுடனான முரண்பாடுகளின் போதும் கனோஜி ஆங்கரே முக்கியப் பங்காற்றினார்.





கனோஜி ஆங்கரே 1702 லிருந்து 1723 வரை பிரிட்டிஷாரிடமும், போர்ச்சுகீசியரிடமும் பல முறை போர் செய்து கப்பல்கள், கோட்டைகள், தீவுகளையும் கைப்பற்றினார். இவர் மராத்திய கப்பற்படையின் மிக முக்கிய தலைமைத் தளபதியாக இருந்து, ஆங்கிலக் காலனி ஆதிக்கத்தினர்க்கு பல இழப்புகளை ஏற்படுத்தினார்.

இவரால் நாசப்படுத்தப்பட்ட பிரித்தானியா மற்றும் பிற நாட்டுக் கப்பற்படைத் தலைவர்கள், இவர் முறையாக மராத்தியக் கப்பற்படைத் தளபதியாக நியமிக்கப்பட்டவர் என்பதை அறியாமல், இவரை 'கடற் கொள்ளைக்காரன்' என அறிவித்தார்கள். சட்ட வல்லுனர் வில்லியம் ஹால்(William Hall) என்பவர், 'ஆங்கரே மராத்தியக் கப்பல் படைத் தளபதியாக முறையாக நியமிக்கப்பட்டவர், கடற் கொள்ளைக்காரன் அல்ல ' என்பதை உறுதி செய்கிறார்.

கனோஜி ஆங்கரே தீர்க்க தரிசனத்துடன் நீலக் கடல் படை(Blue Water Navy) என்று நிறுவி, பகைவர்களை கடற்கரையை நெருங்க விடாமல் தடுத்தார். அவருக்கு உதவியாக ஒரு நேரத்தில் சில ஐரோப்பியர்களையும் தன் படையில் சேர்த்திருந்தார். ஒரு டச்சுக்காரரை தன் தளபதியாகவும் ஆக்கியிருந்தார். இவர் தன் செல்வாக்கின் உச்ச கட்டத்தில் இருந்தபோது நூற்றுக்கணக்கான போர்க்கப்பல்களை நிர்வகித்து வந்தார்.

பிரிட்டிஷ் கப்பற் படையால் மராத்திய கப்பற் படையை ஒன்றும் செய்ய முடியவில்லை. ஆங்க்ரே 1729 ஜூலை 4 ஆம் தேதி இறந்த தருணத்தில், அரபிக் கடலின் சூரத்திலிருந்து தெற்கு கொங்கன் வரை அவர் ஆதிக்கத்திலிருந்தது. ஆங்கரேயைப் பணிய வைக்கும் முயற்சியில், பிரிட்டிஷ் மற்றும் டச்சுக்காரர்களால் ஆங்கரேயின் ஆயுட் காலம் வரை வெற்றிபெற முடியவில்லை. அவரது கல்லறை ஞாபகச் சின்னமாக மகாராஷ்ட்ராவின் அலிபாக் நகரில் இருக்கிறது.

தெற்கு மும்பையின் கப்பல் தொழிற்சாலை வளாகத்தில் உள்ள பழைய பம்பாய்க் கோட்டையில் (Old Bombay Castle) ஆங்கரேயின் உயரமான சிலை நிறுவப்பட்டிருக்கிறது. அங்கு கோட்டையிருந்த இடத்தில் தற்போது மேற்கு கடற்படையின் தலைமை ஆணையகம் (Indian Naval Ship Angre - INS Angre) அமைந்திருக்கிறது. 
இது மராத்தியத்தின் தீரமிகு கடற்படைத் தளபதிக்கு மரியாதை செய்யும் பொருட்டு, 1951 செப்டம்பர், 15 ஆம் தேதி " ஐஎன்எஸ் ஆங்கரே (INS Angre)" எனப் பெயரிடப்பட்டது.

1999, ஏப்ரலில் இந்திய தபால் துறை, ஆங்கரேயின் கப்பற்படை பயணம் செய்யும் கப்பல் படத்தைப் பொறித்து 3 ரூபாய் தபால் தலை வெளியிட்டது.

மும்பைத் துறைமுகத்தின் தெற்கு எல்லையாக விளங்கும் கந்தேரித்தீவிலுள்ள (Khanderi) கலங்கரை விளக்கம் (Kennery Light House) 'கனோஜி ஆங்கரே கலங்கரை விளக்கம்' எனப் பெயர் மாற்றம் செய்யப்பட்டுள்ளது.

அலிபாக்கிலுள்ள ராஷ்ட்ரிய கெமிக்கல்ஸ் & பெர்டிலைசர்ஸ் குடியிருப்பு வளாகம் 'சார்க்கெல் கனோஜி ஆங்க்ரே நகர்' எனப்படுகிறது.

1995-ல், மால்வானி ஜத்ரோத்சவம் (Malvani Jatrotsav) திருவிழாவின்போது, சார்லசு பூன் (Charles Boon) தலைமையேற்ற பிரிட்டிஷ் கப்பற்படைக்கும், ஆங்கரேயின் கப்பற் படைக்கும் நடந்த போரினைப் போன்ற ஒத்திகை, ஒலி ஒளியுடன் முப்பரிமாணக் காட்சியாக மும்பை அணிவகுப்பினரால் 10 நாட்களுக்கு மும்பையில் நடத்திக் காட்டப்பட்டது. அதனை ஆயிரக் கணக்கான மும்பை மக்கள் கண்டு களித்தனர்.

தமிழில் சாண்டில்யன் எழுதிய ஜல தீபம், கடல் புறா என்ற வரலாற்றுப் புதினங்களில் கனோஜி ஆங்கரே ஒரு முக்கிய கதாபாத்திரமாகக் காட்டப்பட்டுள்ளார்.


<references>


</doc>
<doc id="162002" url="https://ta.wikipedia.org/wiki?curid=162002" title="சுவஸ்திக் கிணறு">
சுவஸ்திக் கிணறு

சுவஸ்திக் கிணறு (சுவஸ்திக் குளம்) கிபி எட்டாம் நூற்றாண்டில் கம்பன் அரையன் என்ற மன்னனால் கட்டப்பட்டது. சுவசுத்திக்கா வடிவில் அமைக்கப்பட்டுள்ள இந்தக் கிணறு திருச்சிராப்பள்ளியில் இருந்து துறையூர் செல்லும் வழியில் திருவெல்லாறை என்ற ஊரில் அமைந்துள்ளது. இந்தக் கிணற்றில் இறப்பிலா வாழ்க்கையைப் பற்றிய பாடல் வரிகள் கல்வெட்டாகப் பொறிக்கப்பட்டுள்ளது என்று நம்பப்படுகிறது. இந்த கிணற்றை "மற்பிடுகு பெருங்கிணறு" என்றும் கூறுகின்றனர்.

சுவஸ்திக் வடிவில் அமைந்துள்ளதால் இதில் ஒரு துறையில் நீராடுபவர்கள் அடுத்த துறையில் இருப்போரைக் காண முடியாத சிறப்பான அமைப்பாக உள்ளது.



</doc>
<doc id="162022" url="https://ta.wikipedia.org/wiki?curid=162022" title="நடமாடும் சேவை">
நடமாடும் சேவை

யாதாயினும் ஒரு செயற்பாட்டை அது தேவைப்படும் இடத்திற்குச் சென்று ஆற்றுவது நடமாடும் சேவை ஆகும். நடமாடும் வியாபார நடவடிக்கைகள் வியாபாரத்தை ஊக்குவிக்கும் முகமாக நடைபெறுவதுண்டு.

இலங்கையில் அரசசேவைகள் மக்களுக்கு சிறப்பாக சென்றடைவதையும் உடனடியான தீர்வுகள் கிட்டுவதையும் உறுதிப்படுத்துவதற்காக நடமாடும் அரச சேவைகள் நடாத்தப்படுகின்றன. கிராமங்களுக்கு அரச நிறுவனங்களின் கட்டமைப்பை முகாமிட்டு மக்களுக்கு அதே இடத்தில் சேவையை வழங்குவது இதன் நோக்கமாகும்.

</doc>
<doc id="162033" url="https://ta.wikipedia.org/wiki?curid=162033" title="இன்னிசை அளபெடை">
இன்னிசை அளபெடை

அளபெடை என்பது எழுத்தின் ஒலிக்கு மாத்திரை கூட்டுதல். இன்னிசை அளபெடை என்பது செய்யுளை இனிமையாக இசைப்பதற்காக ஒத்த இசையெழுத்து கூட்டி எழுதப்படுவது. 

செய்யுளிசை, சொல்லிசை அகிய இரு காரணங்களும் இல்லாமல் வெறுமனே இனிய இசைக்காக இது கூட்டி எழுதப்படும்.

காட்டு
இந்தத் திருக்குறள்
என அமைந்திருப்பினும் வெண்டளை இலக்கணத்தில் பிழை நேராது. அப்படி இருக்கையில் அளபெடை கூட்டப்பட்டிருப்பது இன்னிசைக்காக என்பதை உணரலாம்.


</doc>
<doc id="162034" url="https://ta.wikipedia.org/wiki?curid=162034" title="நினைத்தேன் வந்தாய்">
நினைத்தேன் வந்தாய்

நினைத்தேன் வந்தாய் 1998-ம் ஆண்டு ஏப்ரல் 10-ம் நாள் வெளியான தமிழ்த் திரைப்படமாகும். விஜய், ரம்பா மற்றும் தேவயானி உள்ளிட்டோர் முக்கிய கதாபாத்திரங்களிலும், மணிவண்ணன், சார்லி உள்ளிட்டோர் துணைப் பாத்திரங்களிலும் நடித்திருந்த இத்திரைப்படத்தை கே. செல்வ பாரதி இயக்கியிருந்தார்.

கோகுல கிருஷ்ணன்(விஜய்) ஒரு இசைக் கலைஞர், தன்னுடைய கனவில் ஒரு பெண்ணைப் பார்க்கிறார்; அப்பெண்ணுடைய முகத்தினைப் பார்க்காமல் காதலிக்கவும் துவங்குகிறார். அப்பெண்ணிற்கு அடையாளம், அவளுடைய இடுப்பில் உள்ள மச்சம். அந்தப் பெண்ணை தன்னுடைய மாமா(மணிவண்ணன்) மற்றும் உறவினர்களின் உதவியுடன் நிஜத்தில் தேடுகிறார். இதற்கிடையில் இவருடைய தந்தை, சந்தனக்கவுண்டர் (வினுசக்ரவர்த்தி) கிராமத்துப் பெண்ணான சாவித்ரியை (தேவையானி) நிச்சயம் செய்கிறார். வேறுவழியின்றி கோகுலும் ஒப்புக்கொள்கிறார், சாவித்ரி கோகுலை விரும்ப ஆரம்பிக்கிறார். இதற்கிடையில் வேறொரு திருமணமொன்றில் தன்னுடைய கனவுதேவதையான சுவப்னாவை (ரம்பா) பார்க்கிறார். சுவப்னாவிற்கு இசை கற்றுக்கொடுக்கும் ஆசிரியராகவும் இருக்கிறார் கோகுல். இருவரும் காதல் வயப்படுகின்றனர்.

தன்னுடைய அப்பா செய்த நிச்சயத்தை நிறுத்த முயன்று தோற்றுப்போகிறார் கோகுல், அதை சுவப்னா அறிந்து கொள்கிறார். சுவப்னாவும், சாவித்ரியும் சகோதிரிகள். தன்னுடைய சகோதிரிக்காக சுவப்னா தன்னுடைய காதலைத் தியாகம் செய்கிறார். இதைக் கடைசியில் தெரிந்து கொள்ளும் சாவித்ரி சுவப்னாவையும், கோகுலையும் ஒன்றுசேர்த்து வைக்கிறார்.


இத்திரைப்படத்திற்கான இசையமைப்பளர் தேவா.


</doc>
<doc id="162045" url="https://ta.wikipedia.org/wiki?curid=162045" title="அனுராதா ஸ்ரீராம்">
அனுராதா ஸ்ரீராம்

அனுராதா ஸ்ரீராம் (பிறப்பு: 9 ஜூலை 1970), தமிழகத்தைச் சார்ந்த இந்தியத் திரைப்படப் பின்னணிப் பாடகி மற்றும் கருநாடக இசைக் கலைஞர் ஆவார். இவர் 90-க்கும் மேற்பட்ட தமிழ், தெலுங்கு, மலையாளம், கன்னடம் மற்றும் இந்தித் திரைப்படங்களில் பாடியுள்ளார்.மீனாட்சி சுந்தரம் -ரேணுகா தேவி தம்பதியின் மகளாகப் பிறந்தார் அனுராதா ஸ்ரீராம். அம்மா பின்னணிப் பாடகியாக இருந்தவர். ‘கந்தன் கருணை’யில் ‘ஆறுமுகமான பொருள்...’ பாடலில் சூலமங்கலம் ராஜலட்சுமியுடன் இணைந்து ஒலிக்கும் குரல் அவருடையதுதான். 6 வயதிலேயே இசைப்பயிற்சியைத் தொடங்கிவிட்டார் அனுராதா. ‘காளி’ படத்தில் குழந்தை நட்சத்திரமாக நடித்திருக்கிறார் இவர். 12 வயது வரை இந்தியாவின் பல பகுதிகளிலும், அமெரிக்காவிலும் இசை நிகழ்ச்சிகள் மற்றும் வானொலி, தொலைக்காட்சிகளில் கச்சேரி செய்தார். தஞ்சாவூர் எஸ். கல்யாணராமன், டி. பிருந்தா, பண்டிட் மணிக்பா தாகூர்தாஸ் ஆகியோரிடம் சங்கீதம் கற்றவர் இவர். நியூயார்க்கில் பேராசிரியர் ஷிர்லி மீயரிடம் ஓபெரா இசையைக் கற்றார்.சென்னை ராணி மேரி கல்லூரியில் இளங்கலை மற்றும் முதுகலைப் படிப்பின்போது தங்கப்பதக்கம் வாங்கியவர்.

அனுராதா ஸ்ரீராம் தமிழ் திரைப்படத்துறையின் வாயிலாக அறிமுகமானார். இவர் 1995-ம் ஆண்டு ஏ. ஆர். ரகுமான் இசையமைத்த "மலரோடு மலர் இங்கு" என்ற பாம்பே திரைப்படத்தின் வாயிலாக அறிமுகமானார். இவர் இந்திரா திரைப்படத்தில் "இனி அச்சம் அச்சம் இல்லை" என்ற பாடலை முதன்முதலில் தனித்துப்பாடினார். அதன்பிற்கு மின்சார கனவு திரைப்படத்தில் "அன்பென்ற மழையிலே" பாடல், ஜீன்ஸ் திரைப்படத்தில் "அன்பே அன்பே" பாடல் உள்ளிட்ட பல்வேறு பாடல்களை பாடியுள்ளார்.தேவா இசையில் ‘வாலி’ படத்தில் இவர் பாடிய ‘நிலவைக் கொண்டு வா...’ பாடல் மெல்லிசையும் துள்ளலும் கைகோர்த்த இசைக்குரல் வடிவமாக அமைந்தது. ‘வெற்றிக்கொடி கட்டு’ படத்தில் பாடிய ‘கறுப்பு தான் எனக்குப்பிடிச்ச கலரு...’
பாடல், கறுப்பாக இருப்பதை தாழ்வு மனப்பான்மையோடு உணரும் கோடிக்கணக்கான ரசிகர்களின் பாராட்டையும் நன்றியையும் அனுராதாவுக்கு வாங்கிக் கொடுத்தது. ‘குஷி’ படத்தில் ஹரிஹரனுடன் இணைந்து பாடிய ‘ஒரு பொண்ணு ஒண்ணு நான் பாத்தேன்...’, இளையராஜா இசையில் ‘கண்ணுக்குள் நிலவு’ படத்தில் ஜேசுதாசுடன் பாடிய ‘ஒருநாள் ஒரு கனவு...’, ‘ஹரிஹரனுடன் பாடிய ‘ரோஜா பூந்தோட்டம்...’,
‘சொக்கத்தங்கம்’ படத்தில் ‘என்ன நெனச்சே நீ என்ன நெனச்சே...’, ‘கில்லி’யில் ‘அப்படிப்போடு போடு...’, தினா இசையில் ‘திருப்பாச்சி’ படத்தில் புஷ்பவனம் குப்புசாமியுடன் இணைந்து பாடிய ‘அப்பன் பண்ணுன தப்புல...’, இமான் இசையில் ‘கிரி’ படத்தில் ‘டேய் கைய வச்சுக்கிட்டு சும்மா இருடா...’, பரத்வாஜ் இசையில் ‘ஜெமினி’ படத்தில் ‘ஓ போடு ஓ போடு...’, ‘ஆதி’ படத்தில் ‘ஒல்லி ஒல்லி இடுப்பே ஒட்டியாணம் எதுக்கு...’,



அனுராதா திரைப்பட பாடல்கள் மட்டுமின்றி கர்நாடக இசைக் கச்சேரிகளையும் நடத்தி வருகிறார். இவர் இதுவரை 1000-க்கும் மேற்பட்ட இசைக் கச்சேரிகள் நடத்தியுள்ளார். இவர் அனைத்து மொழிகளிலும் சேர்த்து சுமார் 4000 பாடல்கள் பாடியுள்ளார்.

1995-ம் ஆண்டு முதல் பாடிவருகிறார் பாடிய பாடல்களின் பட்டியல்.



</doc>
<doc id="162052" url="https://ta.wikipedia.org/wiki?curid=162052" title="தமிழ்நாட்டில் வேளாண்மைக் கல்வி">
தமிழ்நாட்டில் வேளாண்மைக் கல்வி

இந்திய மாநிலமான தமிழ்நாட்டின் முதன்மை வேளாண்மைக் கல்வி நிறுவனமாக தமிழ்நாடு வேளாண்மைப் பல்கலைக்கழகம் செயல்படுகிறது. வேளாண்மை கல்லூரிகள் மூலம் வேளாண்மை பட்ட படிப்புகளை வழங்கி வருகிறது. இதன்படி இப்பல்கலைகழகத்தின் கீழ் 4 அரசு வேளாண்மை கல்லூரிகளும் சில தனியார் வேளாண்மை கல்லூரிகளும் இயங்கி வருகின்றன. அரசு வேளாண்மை கல்லூரிகளில் சேர பன்னிரெண்டாம் வகுப்பு தேர்வு பெற்றிருக்க வேண்டும்.


</doc>
<doc id="162056" url="https://ta.wikipedia.org/wiki?curid=162056" title="ரொசெட்டா திட்டம்">
ரொசெட்டா திட்டம்

ரொசெட்டா திட்டம் ("Rosetta Project"), லாங் நௌ பவுண்டேசன் என்னும் நிறுவனத்தால் தொடங்கப்பட்டு இயங்கிவரும் ஒரு திட்டம். உலக மொழிகளின் முக்கிய செய்திகளைச் சேமித்து வைப்பதே இத்திட்டத்தின் முக்கிய குறிக்கோள் ஆகும். உலக மொழியியலாளர்களும் மொழிகளைத் தாய்மொழியாகப் பேசுவோரையும் உதவியாகக் கொண்டு இத்திட்டம் வளர்ந்து வருகிறது. உலக மொழிகளில் 1,500 மொழிகளை ஆய்வு செய்ததில், இவற்றில் பல மொழிகளை ஆயிரத்திற்கும் குறைவானவர்களே பேசுகின்றனர் என்று தெரிய வந்துள்ளது. உலகமயமாதலின் விளைவாகவும் ஆங்கிலம் மற்றும் பிற மொழிகளின் ஆதிக்கத்தாலும் இத்தகைய மொழிகள் அழிந்து வருகின்றன.

ரொசெட்டா திட்டத்தின் குறிக்கோள்களுள் முக்கியமான ஒன்று, 13,000 நுண்பக்கங்களைச் சேமித்து வைக்கக்கூடிய 3-அங்குல ரொசெட்டா குறுந்தட்டு ஆகும். அனைத்து மொழிகளையும் ஆராய்ந்து, ஒப்பிட்டு. கல்விக்கும், பிற தொடர்புகளுக்கும் உதவுவதை முதன்மை நோக்காகக் கொண்டு இத்திட்டம் செயல்பட்டு வருகிறது. சிறிய அளவிலான நிக்கல் குறுந்தட்டு, ஆய்வு மேற்கோள் நூல், வளர்ந்து வரும் இணைய சேமிப்பகம் என இத்திட்டம் மூன்று ஊடகங்களில் தகவல்களைச் சேமிக்கிறது. 

ஐம்பது முதல் தொண்ணூறு விழுக்காடு மொழிகள் (ஏறத்தாழ சில ஆயிரம் மொழிகள்)அடுத்த நூற்றாண்டுக்குள் அழிந்துவிடக் கூடும் என ஆய்வுகள் தெரிவிக்கின்றன. இவற்றில் பல மொழிகளில் தகவல்கள் ஆவணமாக சேமித்து வைக்கப்படவில்லை. அழியக் கூடிய இவற்றை மீட்டு புத்துயிர்ப்பது கடினமான செயலாகும். குறைந்த அளவிலான பேச்சாளர்களைக் கொண்டுள்ள மொழிகளைப் பற்றிய ஆய்வுகள் தனிப்பட்ட ஆய்வாளர்களிடமும், சில நூலகங்களிலும் இருக்கின்றன. இவற்றைத் தொகுத்துப் பன்மொழிச் சூழலை பாதுகாப்பதற்காக, 1500 மொழிகளை இணைய வழியாக சேமித்து வழங்க லாங் நௌ பவுண்டேசன் திட்டமிட்டது.

இத்திட்டத்தின் நோக்கங்கள்:
செய்தல்

இத்திட்டத்தின் முதல் செயல்பாடாக, ரொசெட்டா குறுந்தட்டில் 1500 மொழிகளைப் பற்றிய பத்து தகவல்கள் இடம்பெற்றுள்ளன. திறந்த மூல மொழிக் கட்டமைப்பை ஏற்படுத்துவதன் மூலம் உலக அறிஞர்களும், தாய்மொழிப் பேச்சாளர்களும் இத்திட்டத்தில் இணைந்து உதவி வருகின்றனர், இத்திட்டத்தினை ஸ்டான்ஃபோர்டு, யேல், பெர்க்கிலி பல்கலைக்கழகங்களிலும் முக்கிய ஆய்வகங்களிலும் அறிமுகப்படுத்தி தகவல்களை ஆவணப்படுத்துகின்றனர். இத்தகவல்கள் இணைய வழி சேமிப்பகம், கலைக் களஞ்சிய ஆய்வு நூல், நீண்ட ஆயுளைக் கொண்ட குறுந்தட்டு ஆகியவற்றின்மூலம் வெளியிடப்படுகின்றன.

இவற்றைப் பெற்று பயன்படுத்த விரும்பும் தன்னார்வலர்க்கும், நிறுவனங்களுக்கும் இவற்றை வழங்கத் திட்டமிடப்பட்டுள்ளது. குறுந்தட்டின் முதல் பதிப்பு நவம்பர் 3, 2008 அன்று வெளியிடப்பட்டது. இக்குறுந்தட்டு நுண்ணோக்கியின் வழியாகப் பார்த்து படிக்கக் கூடிய வகையில் 13,000 பக்கங்கள் சேமிக்கப்பட்டிருந்தன.

தொடர்புடைய கட்டுரைகள்:



</doc>
<doc id="162075" url="https://ta.wikipedia.org/wiki?curid=162075" title="ஐக்கிய நாடுகளின் பொறுப்பாட்சிகள்">
ஐக்கிய நாடுகளின் பொறுப்பாட்சிகள்

ஐக்கிய நாடுகளின் பொறுப்பாட்சிகள் ("United Nations trust territories") என்பது உலக நாடுகள் சங்கம் 1946 ஏப்ரலில் கலைக்கப்பட்ட போது, அவ்வமைப்பின் கடைசி உரிமைக்கட்டளைப் பிராந்தியங்களாக இருந்த நாடுகளின் நிருவாக அமைப்பாகும். இப்பொறுப்பாட்சியின் கீழிருந்த அனைத்துப் பிராந்தியங்களும் ஐநா பொறுப்பாட்சி மன்றத்தினூடாக நிருவகிக்கப்பட்டு வந்தன. இவற்றில் தென்-மேற்கு ஆப்பிரிக்கா மட்டும் உலக நாடுகள் சங்க உரிமைக்கட்டளையின் நிருவாகத்திலேயே தொடர்ந்திருந்தது. ஐநா பொறுப்பாட்சிக்கு உட்பட்ட பிரதேசங்கள் விடுதலைக்கு, மற்றும் பெரும்பான்மையினரின் ஆட்சிக்குத் தயாராக வேண்டும் என்பது அவ்வமைப்பின் ஒரு முக்கிய வழிமுறையாகும். இதனால் தென்-மேற்கு ஆப்பிரிக்காவை ஐநா பொறுப்பாட்சியின் கீழ் நிருவகிக்க தென்னாப்பிரிக்கா ஆட்சேபித்து இருந்தது. எனினும் தென்-மேற்கு ஆப்பிரிக்கா 1990 ஆம் ஆண்டில் நமீபியா என்ற பெயரில் விடுதலை அடைந்தது.

இவை அனைத்தும் முன்னர் உலக நாடுகள் சங்க உரிமைக்கட்டளைகளாக இருந்தவை.
கீழ்வரும் பிராந்தியங்களும் உலக நாடுகள் சங்க உரிமைக்கட்டளைகளாக இருந்தவை:


இரண்டாம் உலகப்போர்க்காலத்தில் இடம்பெற்ற பேச்சுவார்த்தைகளின் போது, பிராங்க்ளின் ரூசவெல்ட் கொரியாவை ஐக்கிய அமெரிக்கா, மற்றும் சோவியத் ஒன்றியத்தின் பொறுப்பில் நிருவகிக்கப்பட வேண்டும் என பிராங்க்ளின் ரூசவெல்ட் பரிந்துரைத்திருந்தார். 1945 ஏப்ரல் 12 இல் ரூசவெல்ட் இறந்ததை அடுத்து இப்பரிந்துரைப்பு கைவிடப்பட்டது. ஆனாலும், 1945 டிசம்பரில் மாஸ்கோவில் இடம்பெற்ற மாநாட்டில் இக்கருத்து எதிரொலித்ததை அடுத்து, கொரியாவில் இதனை எதிர்த்துப் பல ஆர்ப்பாட்டங்கள் இடம்பெற்றன.



</doc>
<doc id="162082" url="https://ta.wikipedia.org/wiki?curid=162082" title="நீல. பாண்டியன்">
நீல. பாண்டியன்

நீல. பாண்டியன் (பிறப்பு: சூன் 25, 1952) என்பவர் ஒரு தமிழ் எழுத்தாளர். தேனி மாவட்டம் மேல்மங்கலம் எனும் ஊரில் பிறந்த இவர், தமிழ்நாடு அரசின் பொதுப்பணித் துறையில், பணி ஆய்வாளராகப் பணியாற்றி ஓய்வு பெற்றவர். இவர் தமிழ்நாட்டில் வெளியாகும் அச்சிதழ்களில் கட்டுரைகள், சிறுகதைகள் போன்றவற்றை எழுதி வருகிறார். 




</doc>
<doc id="162083" url="https://ta.wikipedia.org/wiki?curid=162083" title="சியிங்">
சியிங்

சியிங், சீனாவின் கின் முடியாட்சியின் கடைசி அரசர் ஆவார். இப்பேரரசின் மூன்றாவது அரசராகவும் கருதப்படுகிறார். கிமு 207 ஆம் ஆண்டின் இறுதியில் அரியணை ஏறி, 46 நாட்கள் ஆட்சி செய்த இவர், கிமு. 206 ஆம் ஆண்டின் தொடக்கத்தில் இறந்தார். இவருக்கு இரண்டு மகன்கள் இருந்ததாகவும் ஃபுசு அரசரின் மகனாகவும் இருக்கக் கூடும் என வரலாற்றாசிரியர்கள் கருதுகின்றனர்.


</doc>
<doc id="162086" url="https://ta.wikipedia.org/wiki?curid=162086" title="கவா (செடி)">
கவா (செடி)

கவா ("Kava") மேற்கு பசிபிக் பகுதியில் விளையும் செடியாகும். இப்பெயர் தோங்க மொழியில் இருந்து பெறப்பட்டது ஆகும். இச்செடியின் வேரில் இருந்து பெறப்படும் சாறு உடலுக்கு உகந்தது எனக் கருதப்படுகிறது. இச்செடி பசிபிக் மாக்கடல் பகுதியைச் சுற்றிய பாலினேசியத் தீவுகளான ஹவாய், வானுவாட்டு, மைக்ரோனேசியா ஆகிய நாடுகளின் பண்பாட்டில், உணவுப் பழக்கத்தில் முக்கியத்துவம் பெற்றது. தொண்டை வலியைப் போக்கக் கூடியது எனவும் நல்ல மனநிலையைத் தரக் கூடியது எனவும் கூறப்படுகிறது.


</doc>
<doc id="162087" url="https://ta.wikipedia.org/wiki?curid=162087" title="இளையாங்கண்ணி">
இளையாங்கண்ணி

இளையாங்கண்ணி வேலூர் மறை மாவட்டத்தில் உள்ள ஒரு கிறிஸ்தவ பங்கு ஆகும்.
கி.பி 1905ல் மையனூரில் இருந்து மொன்னான் குடும்பத்தை சார்ந்த தாவீது என்பவர் தனியாக வந்து நான்கு மாதங்களாக குறவர்களோடுதங்கியிருந்தார். பிறகு அப்பு கவுண்டர் என்பவர் அவருடன் வந்து சேர்ந்தார். அதன் பிறகு மேமாலூர் விரியூர் எறையூர் 
போன்ற ஊர்களிலிருந்து சில கிறிஸ்துவ குடும்பங்கள் இளையாங்கண்ணியில் தங்கி விவசாயம் செய்ய தொடங்கியுள்ளனர். தங்களின் 
வழிபாட்டிற்காக ஒரு கோயில் கட்டினர். இங்கு வந்த சில ஆண்டுகளில் பாஸ்கா நாடகம் நடத்தினர். 

இருதயம்பட்டு பங்கின் கிளைபங்காக இருந்த இளையாங்கண்ணியில் 1911-ல் ஒரு நல்ல ஆலயம் கட்டப்பட்டு 
1938ல் அருட்பணி பி.ஜெ.ஜேக்கப் என்பவரால் புதுப்பிக்கப்பட்டது. பங்கு இல்லமும் உருவானது.கிராமத்தான் குடும்பத்தை சார்ந்த 
அப்பாவு என்பவர் ஆலயத்திற்கு நிலத்தை வழங்கினார்.

1953-ல் அருட்பணி ஜே.சி.ராயன் பொறுப்பில் இளையாங்கண்ணி தனிப் பங்காக உருவானது. . 1958-ல் பலவித 
எதிர்ப்புகளையும் தாண்டி தலித் கிறிஸ்துவர்களை ஆலயத்தில் சமமாக பங்கேற்க செய்தார்கள். பங்குத்தந்தை மிகவும் கண்டிப்புடன் இருந்ததால் மக்கள் எதிர்ப்பின் காரணமாக மைக்கேல்புரத்தில் தங்கி பணி செய்தார். மலைக்கோவில் உள்ள இடத்தில் 
சின்ன கூரைக்கோவில் கட்டி மக்கள் நம்பிக்கையுடன் செபித்து வந்துள்ளனர்.

அருட்பணி அ.கரோப் ஆநுP இளையாங்கண்ணியில் மூன்று நாட்கள் மைக்கேல்புரத்தில் மூன்று நாட்கள் என 
தங்கி பணி செய்தார். மக்களின் தேவைக்காக சிமென்ட் ஓடு போட்ட சமுதாய கூடம் கட்டினார்.
1970-ல் வேலூர் மறைமாவட்டத்துடன் இளையாங்கண்ணி பங்காக இணைந்தது. 16.03.1970 பங்கின் பொறுப்பை 
அருட்பணி கே.பி. குரியன் ஏற்றார்.

தந்தை அவர்களின் முயற்சியால் மேரி மக்கள் கன்னியர்கள் பங்கிற்கு வந்து இல்லம் அமைத்தனர். மக்களின் நலனுக்காக அருமையான பல வசதிகளுடன் கூடிய மருத்துவமனை உருவானது. பேருந்து வசதி இல்லாததால் மருத்துவமனை சரியாக செயல்படாமல் மினி ஹெல்த் சென்டராக மட்டும் செயல்படுகிறது. டி.எம் சகோதரிகள் கல்விப்பணி ஆலய சமுதாய பணி மருத்துவபணிகளை செய்கின்றனர். ஆர்வமுடன் வீடுகளை சந்திக்கின்றனர். ஆரம்பப்பள்ளி நடுநிலைப்பள்ளியாக மாறியது. பெருந்துறைப்பட்டு கரும்பலூர் தானிப்பாடி ஆலயங்கள் கட்டப்பட்டன. மறைபோதகபணி சிறப்பாக நடந்துள்ளது. குறிப்பாக தானிப்பாடியில் மனமாற்றம் நடந்துள்ளது. மக்கள் சிறப்பாக குடும்ப செபம் செய்ய ஊக்குவிக்கப்பட்டது. மாலையில் எல்லா வீடுகளிலும் குடும்ப செபமாலை சொல்வது அழகாக இருக்கும்.

7.08.1982-28.07.1991 அருட்பணி பிலோமின்ராஜ் பங்குதந்தையாக சிறப்பாக பணி செய்தார். மலைக்கோவில் அழகாக கட்டப்பட்டது. மற்றும் மலைக்கோவிலுக்கு படிக்கட்டுகள் கட்டப்பட்டன. ஓவ்வொரு சனிக்கிழமைகளிலும் அதிக எண்ணிக்கையில் மக்கள் வந்தார்கள். மக்கள் நம்பிக்கையுடன் பிற நாட்களிலும் வந்து செபித்து நலன்களை பெற்றார்கள். இன்றும் பெற்று வருகிறார்கள்.

15.12.1990 தற்போது உள்ள அழகிய ஆலயம் திறக்கப்ட்டது. அருட்தந்தை பிலோமின்ராஜ் அவர்களின் பெரு முயற்சியினாலும் மக்களின் ஒத்துழைப்பினாலும் கட்;டப்பட்டது. இதற்கு இந்து சகோதரர்களும் பெரிதும் உதவி செய்திருக்கின்றனர். 1986 1991 மலையடிவாரத்தில் புதிய பள்ளி கட்டிடங்கள் உருவாயின. பாஸ்கா மேடையாக அமைய கட்டிடம் கட்டப்பட்டுள்ளது. பாஸ்கா ஒளி ஒலி காட்சி சிறப்பாக தயாரிக்கப்பட்டு விளம்பரம் செய்து நடத்தப்பட்டது. பல்லாயிரக்கணக்கில் மக்கள் வந்து பார்க்கின்றனர். ஒளி ஒலி காட்சி ஊருக்கே பெருமை சேர்க்கும் ஒன்றாக அமைந்துள்ளது.அருட்தந்தை அமிர்தநாதன் (27.07.1991-13.08.1993) ஆலய மேற்கோபுரம் திருத்தி அமைத்தார்,கல்லறைகள் வரிசையாக அமைத்து ஒழுங்கு செய்தார். அருட்தந்தை வனத்தையன் (21.07.94-20.07.95) 1995ல் உயர்நிலைப்பள்ளி உருவானது 21.04.1995ல் நாவக்கொல்லை ஆலயம் திறக்கப்பட்டது. அருட்தந்தை பங்கிராஸ் (21.07.1995-20.08.1997) ஆலயத்திற்கு மின்விசிறிகள் அமைக்கப்பட்டன. அருட்தந்தை எல்.சூசைநாதன் (20.08.1997-14.06.2004) கல்வி வளர்ச்சிக்காக 9.07.2001ல் மேல்நிலைப்பள்ளியும் இதற்கான கட்டிடங்களும் வசதிகளும் ஏற்பாடு செய்யப்பட்டன. அருமையான மூன்று மாடி கட்டிடம் மாணவர்கள் தங்கி படிக்கக் கட்டபட்டது. கல்வி உதவித் தொகை மாணவர்களுக்கு அதிக அளவில் தந்தை அவர்களால் செய்யப்பட்டுள்ளது. பங்கில் அதிக அளவு மாணவர்கள் படிக்க பங்குதந்தையின் முயற்சி பாராட்டதக்கது. மக்கள் பெருக்கத்தினால் சூசைநகர் உருவாகி அங்கு சலேத் மாதா ஆலயமும் கட்டப்பட்டது. அருட்தந்தை ஐ. ஆரோக்கிய சாமி 15.06.2004ல் பொறுப்பெடுத்து 21.05.2005 வரை பங்குதந்தையாக செயல்பட்டார். இவர் காலத்தில் புனித ஆரோக்கிய அன்னை கெபி கட்டி திறக்கப்பட்டு மாதத்தின் இரண்டாவது சனிகிழமை திருப்பலி கொண்டாடபடுகிறது. அருட்தந்தை ரா. மரியதாசன் (22.05.2005-25.05.2008)பங்குதந்தையாக பணியாற்றினார். மக்களின் நீண்ட நாள் விருப்பமான கார்மேல் அன்னை திருத்தலம் இளையாங்கண்ணியில் மக்கள் குடியேறி 100 ஆண்டுகள் நிறைவாக ஊர்காரியகாரர்கள் மற்றும் இறைமக்களின் தாராள நிதி உதவியோடு ஆலயமானது புதுப்பிக்கப்பட்டு பேரருட்திரு தந்தை மா. ஜோ. லூர்துசாமி அவர்களால் 15.07.2005 அன்று அர்ச்சிக்கபட்டது. ஆரம்பபள்ளிக்கென்று போதிய கட்டிட வசதி இல்லாததால் நான்கு வகுப்பறைகள் கொண்ட மாடி கட்டிடம் கட்டப்பட்டுள்ளது. 

1. பாஸ்கா ஒளி ஒலி காட்சி உயிர்த்த ஆண்டவரின் தேர் திருவிழா
2. ஜூலை 16 கார்மேல் அன்னை பெருவிழா பங்கின் திருவிழா
3. மே மாதம் 3-வது சனிக்கிழமை சலேத் அன்னையின் தேர்திருவிழா
4. செப்டம்பர் 8 ஆரோக்கிய அன்னை திருவிழா நாவக்கொல்லை கிளைப்பங்கு.
5. மே 24 சகாய அன்னை திருவிழா சகாய அன்னை கெபி.


</doc>
<doc id="162088" url="https://ta.wikipedia.org/wiki?curid=162088" title="எஜமான்">
எஜமான்

எஜமான், 1993-ம் ஆண்டு வெளியான தமிழ்த் திரைப்படமாகும். இத்திரைப்படத்தில் ரஜினிகாந்த், மீனா உள்ளிட்டோர் முக்கிய கதாபாத்திரங்களிலும், நம்பியார், மனோரமா, நெப்போலியன் உள்ளிட்டோர் துணைப்பாத்திரங்களிலும் நடித்திருந்தனர்.

வானவராயன் (ரஜினிகாந்த்) ஊருக்கு எஜமான் (ஊர்த்தலைவர்), மக்களின் அன்பைப் பெற்றவர். தன்னுடைய தாத்தா பாட்டியுடன் வசித்து வருகிறார். இவருடைய ஆலோசனைப்படி, ஊர்மக்கள் பொதுத்தேர்தலைப் புறக்கணிக்கின்றனர், அதனால் இவருடைய பங்காளியான வல்லவராயனின் (நெப்போலியன்) பகையைப் பெறுகிறார். வானவராயன், இருவருக்கும் முறைப்பெண் ஆன வைதீஸ்வரியை (மீனா) மணப்பதால் இப்பகை மேலும் வலுப்பெறுகிறது. இதன் காரணமாக வைதீஸ்வரிக்கு நச்சு கலந்து கொடுக்க, அவருடைய கருப்பை பாதிப்புக்குள்ளாகி மலட்டுத்தன்மை உருவாகின்றது. 

வானவராயனை மகிழ்ச்சிப்படுத்துவதற்காக தான் கர்ப்பமாக இருப்பதாக பொய் கூறி நடிக்கும் வைதீஸ்வரி, ஒரு கட்டத்திற்குமேல் நஞ்சு உண்டு தற்கொலை செய்து கொள்கிறார். இறக்கும்போது பொன்னியை (ஐஸ்வர்யா) திருமணம் செய்துகொள்ளுமாறு வாக்குறுதி வாங்கிக்கொண்டு உயிரிழக்கிறார். அதன்பிறகு வல்லவராயனை எவ்வாறு எதிர்கொள்கிறார், மக்களின் மனதில் திரும்பவும் எஜமானனாக எவ்வாறு திகழ்கிறார் என்பதை காட்சிப்படுத்தியுள்ளார் இயக்குனர்.

வானவராயன் பொன்னியை மணந்து கொள்வது போலவும், அவர்களுக்கு பிறக்கும் மகளுக்கு வைதீஸ்வரி என்று பெயர் வைப்பதாகவும், டிவிடி குறுந்தட்டில் பதிவு செய்யப்பட்டுள்ளது. 



</doc>
<doc id="162091" url="https://ta.wikipedia.org/wiki?curid=162091" title="லிங்கி">
லிங்கி

லிங்கி, மலேசியா, நெகிரி செம்பிலான் மாநிலத்தில் இருக்கும் ஒரு சிறு நகரம். மலேசிய வரலாற்றில் புகழ் பெற்ற இடங்கில் இதுவும் ஒன்று. இந்த நகரின் வரலாற்று முக்கியத்துவம், அண்மைய காலங்களில் மறைந்து போய் வருகிறது. இந்த நகரின் அருகாமையில் லிங்கி ஆறு செல்கிறது. இந்த நகரம் மிகவும் அமைதியான நகரம் ஆகும்.

இந்த ஆற்றின் வழியாகத்தான் பிரித்தானியர்கள் மலாயாவில் காலடி எடுத்து வைத்தனர். மலாக்கா சுல்தானகம் உருவாகிய காலத்தில், லிங்கி கிராமம் மிகவும் புகழ் பெற்று விளங்கியது. 

மலாக்காவை 1400களில் உருவாக்கிய பரமேஸ்வரா, சில ஆண்டுகள் இங்கே தங்கி உள்ளார். சுமத்திராவின் மினாங்கபாவ் மக்களுடன் பழகி இருக்கிறார். முன்பு காலத்தில் லிங்கி ஒரு வர்த்தக மையமாகவும் விளங்கி உள்ளது. 1840ஆம் ஆண்டுகளில் ஈயம் கண்டுபிடிக்கப்பட்டதும், நெகிரி செம்பிலான் மாநிலத்திற்கு, இந்த நகரம் வர்த்தகப் போக்குவரத்துகளின் ஓர் இடைத் தரகராகவும் விளங்கியது. 

லிங்கி நகரின் ஆற்றில் நிறைய முதலைகள் உள்ளன. மலேசியாவில் வேறு எங்கும் இல்லாத அளவிற்கு இங்குதான முதலைகள் அதிகமாகக் காணப்படுகின்றன.


</doc>
<doc id="162095" url="https://ta.wikipedia.org/wiki?curid=162095" title="தொல்காப்பியத்தில் எண்தொகை">
தொல்காப்பியத்தில் எண்தொகை

தொல்காப்பியத்தில் எண்தொகை
தொல்காப்பியத்தில் சில பொருட்பகுதிகள் இத்தனை என வரையறுக்கப்பட்டுத் தொகுத்துச் சொல்லப்பட்டுள்ளன. அவையே தொல்காப்பியத்தில் எண்தொகை. அவற்றில் குறிப்பிடத் தக்க சில. 



</doc>
<doc id="162099" url="https://ta.wikipedia.org/wiki?curid=162099" title="வோ இங்குயென் கியாப்">
வோ இங்குயென் கியாப்

வோ கியென் கியாப் ("Võ Nguyên Giáp", 25 ஆகத்து 1911 – 4 அக்டோபர் 2013) வியட்னாமைச் சேர்ந்த மக்கள் இராணுவ அதிகாரியும் அரசியல்வாதியும் ஆவார். முதலாம் இந்தோ- சீனப் போரில் இராணுவத் தளபதியாகப் பணியாற்றியவர். முக்கியமான வியட்னாமியப் போர்களிலும் இரண்டாம் உலக்ப் போரிலும் பங்காற்றியுள்ளார்.. இதழாளராகவும், 1946 - 1947 ஆம் ஆண்டுகளில் வியட்னாமின் இராணுவ அமைச்சராகவும் பணியாற்றியுள்ளார். வியட்னாமிய அரசு முக்கியமான இராணுவ விருதுகளை வழங்கி சிறப்பித்தது.

வேளாண் குடும்பத்தில் பிறந்தவர் வோ கியென் கியாப். ஹனோய் பல்கலைக்கழகத்தில் அரசியல், பொருளாதாரம், சட்டம் ஆகியவற்றில் பட்டம் பெற்றவர். பள்ளிக்கூட ஆசிரியர். 'தீன் டாங்' என்ற பத்திரிகைக்குக் கட்டுரைகளும் எழுதி வந்தார்.

வியத்நாம் அப்போது பிரெஞ்சு காலனி நாடாக இருந்தது. காலனி ஆதிக்க எதிர்ப்புணர்வால், வியத்நாமின் கம்யூனிஸ்ட் கட்சியில் சேர்ந்தார்.

பிரெஞ்சு ஆதிக்கத்துக்கு எதிரான மக்கள் போராட்டத்தில் பங்கேற்றதற்காக விதிக்கப்பட்ட 13 மாதச் சிறைத் தண்டனை பெற்றார். விடுதலையான பிறகு வியத்நாமிய மொழியிலும் பிரெஞ்சு மொழியிலும் இரு பத்திரிகைகளை நடத்தினார். வியத்நாமில் கம்யூனிஸ்ட் கட்சிக்குத் தடை விதிக்கப்பட்டதும் சீனத்துக்குத் தப்பினார் வோ. ஹோ சி மின்னுடன் இணைந்தார். 1944-ல் மீண்டும் வியத்நாமுக்கு வந்தார்.

1954-ல் தீன் பீன் பு என்ற இடத்தில் தாக்குதல் நடத்தி பிரெஞ்சு ராணுவம் வீழ்த்த்ப்பட்ட பிறகு வியத்நாமுக்குச் சுதந்திரம் கிடைத்தது. பிறகு தெற்கு வியத்நாமில் அமெரிக்க ஆதரவில் நடைபெற்ற அரசையும், 1975 ஏப்ரலில் வோ கியான் கியாப் தலைமையிலான 'மக்கள் சேனை' போரில் வென்றது.

வியத்நாம் விடுதலைப் போர் நடந்த காலங்களில் பெரும்பாலும் ராணுவ அமைச்சராக 'வோ'தான் பதவி வகித்தார். அவரே ராணுவத் தலைமைத் தளபதியாகவும் இருந்தார். 

1979-ல் அவரிடமிருந்து ராணுவத் துறை பறிக்கப்பட்டது. மூன்று ஆண்டுகளுக்குப் பிறகு அரசியல் தலைமைக் குழுவிலிருந்தும் நீக்கப்பட்டார். 1991-ல் துணைப் பிரதமர் பதவியிலிருந்து அவராகவே விலகிக் கொண்டார். 

முதுமை, உடல் நலிவு காரணமாக கடந்த நான்கு ஆண்டுகளாகவே ஒடுங்கிவந்த வோ தன்னுடைய 102-வது வயதில் ஹனோய் நகரில் உள்ள ராணுவ மருத்துவமனையில் அக்டோபர் 4, 2013 அன்று மரணம் அடைந்தார்.


</doc>
<doc id="162100" url="https://ta.wikipedia.org/wiki?curid=162100" title="சுங்கை ஊஜோங்">
சுங்கை ஊஜோங்

சுங்கை ஊஜோங் என்பது நெகிரி செம்பிலான் மாநிலத்தில் இருக்கும் ஒரு மாவட்டம் ஆகும். வரலாற்றின் பின்னணியில் நெடும் காலமாக, சுங்கை ஊஜோங்நெகிரி செம்பிலான் மாநிலத், ஒரு மாநிலமாகவே கருதப்பட்டு வந்தது. முன்னூறு ஆண்டுகளுக்கு முன்னால், அது ஒரு தனி அரசாங்கமாகவும் இயங்கி வந்தது. சுங்கை ஊஜோங் மிகப் பழமையான வரலாற்றுப் பின்னணிகளைக் கொண்டது. 

1760ஆம் ஆண்டுகளில் இருந்து, 11 ஆளுநர்கள் அந்த மாவட்டத்தை ஆட்சி செய்து உள்ளனர். அந்த ஆளுநர்களை ’உண்டாங்’ என்று அழைப்பார்கள். நெகிரி செம்பிலான் மாநிலத்தில் நான்கு உண்டாங்குகள் இருக்கின்றனர். இந்த நால்வரில் ஓர் உண்டாங்தான், நெகிரி செம்பிலான் மாநிலத்தின் சுல்தானாக தேர்வு செய்யப்பட்டு, ஆட்சி செய்வார். 

இந்த மாநிலத்தின் தலைவரைச் சுல்தான் என்று அழைப்பது இல்லை. அவரை யாங்-டி-பெர்த்துவான் பெசார் "(Yang di-Pertuan Besar)" என்று அழைப்பார்கள். "டத்தோ கிளானா பெட்ரா ஸ்ரீ ஜெயா" எனும் ஆளுமைப் பெயர், 1769ஆம் ஆண்டு ஜொகூர் சுல்தானிடம் இருந்து கிடைக்கப் பெற்றதாகும்.

முன்பு, நெகிரி செம்பிலான் மாநிலத்தை, சுங்கை ஊஜோங் என்று அழைத்தார்கள்.


</doc>
<doc id="162101" url="https://ta.wikipedia.org/wiki?curid=162101" title="சிச்சியுசுபலு">
சிச்சியுசுபலு

சிச்சியுசுபலு (), அங்கேரியின் பெசர் பகுதியில் அமைந்துள்ள ஊராகும். உசுபலு என்றால் அங்கேரிய மொழியில் (மகியார்) புதிதாகக் கண்டுபிடிக்கப்பட்ட குடியிருப்பு என்று பொருள். 1997 ஆம் ஆண்டு இப்பகுதிக்கு விடுதலையளிக்கப்பட்டது. இவ்வூரில் ஏறத்தாழ ஆயிரம் பேர் வசிக்கிறார்கள்.


</doc>
<doc id="162103" url="https://ta.wikipedia.org/wiki?curid=162103" title="ரசல்-ஐன்ஸ்டைன் கொள்கை விளக்க அறிக்கை">
ரசல்-ஐன்ஸ்டைன் கொள்கை விளக்க அறிக்கை

ரசல்-ஐன்ஸ்டைன் கொள்கை விளக்க அறிக்கை ("Russell–Einstein Manifesto") என்பது அமெரிக்காவுக்கும் சோவியத் ஒன்றியத்துக்கும் இடையே பனிப்போர் நிலவி வந்த காலகட்டத்தில், 1955 சூலை 5-ம் தேதி, அணு ஆயுதங்களால் ஏற்படக்கூடிய விபத்துக்களை உலக மக்களுக்கு தெரிவிக்கும் வகையில் பெர்ட்ரண்டு ரசல் வெளியிட்ட அறிக்கையாகும். இவ்வறிக்கையை எழுதித் தயாரித்தது ரசல் என்றாலும் அவ்வறிக்கையின் முக்கிய அம்சங்கள் பெரும்பாலானவை ஐன்ஸ்டைனின் பரிந்துரைகளே. . 
ஐன்ஸ்டைன் இறந்த சில நாட்களில் இந்த கொள்கை விளக்க அறிக்கையை அவர் கையெழுத்திட்டு வெளியிட்டார். ரசல், ஐன்ஸ்டைன் உட்பட அறிவியல் மற்றும் அரசியல் துறைகளைச் சேர்ந்த 11 பிரபலங்களும் இவ்வறிக்கையில் கையெழுத்திட்டனர். 

இந்த அறிக்கை வெளியிடப்பட்ட பிறகு தான் அறிவியல் மற்றும் உலக விவகாரங்களுக்கான முதல் மாநாடு கனடாவில் நடைபெற்றது. அணு ஆயுதங்கள் உலகில் மாந்தர்களின் எதிர்காலத்தையே அழித்து விடக்கூடும் என அச்சம் தெரிவிக்கும் இவ்வறிக்கையில், பிரச்சினைகளுக்கு பேச்சுவார்த்தைகளின் மூலம் சுமூகமான தீர்வு காணப்பட வேண்டும் என உலகத் தலைவர்களிடம் வேண்டுகோள் விடுக்கப்பட்டுள்ளது.


</doc>
<doc id="162115" url="https://ta.wikipedia.org/wiki?curid=162115" title="கலியுக வரதராஜ பெருமாள் கோவில்">
கலியுக வரதராஜ பெருமாள் கோவில்

கலியுக வரதராஜ பெருமாள் கோவில் (Kaliyuga Varadaraja Perumal Temple) என்பது அரியலூர் மாவட்டத்தில், அரியலூரிலிருந்து ஐந்து கிலோ மீட்டர் தொலைவிலுள்ள கல்லங்குறிச்சி என்ற ஊரில் அமைந்துள்ள ஒரு பெருமாள் கோயிலாகும். 250 வருடங்கள் பழமை வாய்ந்த இத்திருத்தலத்தில் ஆண்டுதோறும் ராமநவமி அன்று அதிகாலை கொடியேற்றத்துடன் தொடங்கி, தொடர்ந்து 10 நாட்கள் பெருவிழா நடைபெறுகிறது. இந்தப் பெருவிழாவின் போது தோ்த் திருவிழா முக்கியமானதாக உள்ளது.. இங்கு புரட்டாசி சனிக்கிழமைகளில் சிறப்பு பூசைகள் நடத்தப்படுகிறன. மகா சிவராத்திரி அன்று திருமாலுக்குச் சிறப்பு அபிஷேகம் செய்யப்படுகிறது.

இந்க் கோயிலில் உள்ள பெருமாள் கம்பத்தில் நாமத்தோடு உருவம் இல்லாமல் அருள்பாலிக்கிறார். அந்தக் கம்பத்தின் கீழே ஆஞ்சநேயர் இருக்கிறார். இந்த ஆஞ்சநேயர் ருத்ர அம்சம் கொண்டவராக விளங்குகிறார். இவர் கதை இல்லாமல் வடக்குமுகம் பார்த்த ஒரு கண் ஆஞ்சநேயராக உள்ளார்.

1751ஆம் ஆண்டு காலக்கட்டத்தில் அரியலூர் மாவட்டம் கோப்பிலியன்குடிக்காடு கிராமத்தைச் சேர்ந்த மங்கான் என்னம் விவசாயி இருந்தார். அவர் நிறைய மாடுகளைக் கொண்டிருந்தார். அவற்றில், சினைமாடு ஒன்று மேய்ச்சலுக்குச் சென்று திரும்பிவராமல் போனது. அவர் அந்த மாட்டை பல இடங்களில் தேடிப்பார்தும் கிடைக்கவில்லை. இந்நிலையில் அவரது கனவில் வந்த பெரியவர் ஒருவர், "காணாமல் போன பசு இரண்டு மைல் தொலைவில் உள்ள ஆலமரத்துக்கும், மாவிலங்கை மரத்துக்கும் இடையில் உள்ள சங்கு இலைப் புதரில் கன்றுடன் உள்ளது" என்று கூறி மறைந்தார்.

மறுநாள் காலை, கனவில் சொல்லப்பட்ட இடத்துக்குச் சென்றார் மங்கான். அங்கு கன்றுடன் நின்றிருந்த பசு அங்கு சாய்ந்துகிடந்த ஒரு கல் கம்பத்தின்மீது தானாகவே பாலைச் சொரிந்திருந்தது. அதன் பின், ஏழாவது நாள் இரவு மீண்டும் மங்கான் கனவில் தோன்றிய பெரியவர், கல் கம்பத்தை நிலைநிறுத்தி நாளும் வணங்குமாறு கூறினார். மேலும் அவர் கலியுகத்தார் கவலையை நீக்கவே தோன்றியதாகவும் தானே கலியுக வரதராசப் பெருமாள் எனக் கூறி மறைந்தார். பின்னர், மங்கானால் அந்த 12 அடி உயரமுள்ள கல்கம்பம் கல்லங்குறிச்சி கிராமத்தில் நிலைநிறுத்தப்பட்டு இந்தக் கோயில் கட்டப்பட்டது.



</doc>
<doc id="162118" url="https://ta.wikipedia.org/wiki?curid=162118" title="யோக தட்சிணாமூர்த்தி">
யோக தட்சிணாமூர்த்தி

யோக தட்சிணாமூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். யோக நிலையைப் பிரம்ம குமாரர்களுக்குக் கற்பித்து அத்தகைய யோக நிலையில் இருந்துக் காட்டிய உருவமே யோக தட்சிணாமூர்த்தியாகும்.

பிரம்ம தேவரின் மகன்களான சனகாதி முனிவர்கள் நால்வருக்கும் தட்சிணாமூர்த்தியாக சிவபெருமான் உபதேசித்துக் கொண்டிருந்தார். அப்போது யோக நிலையைப் பற்றியும் எடுத்துரைக்க வேண்டினர் நால்வரும். அவர்களின் வேண்டுதல்களை ஏற்று யோகம் பற்றியும் அதன் உட்கருத்துப்பற்றியும் சிவபெருமான் எடுத்துரைத்தார். யோகத்தினை புரிந்துகொள்ள யோகநிலையில் இருந்துகாட்டினார். இவ்வாறு சிவபெருமான் தட்சிணாமூர்த்தியாக யோக நிலையில் இருந்த தருணத்தினை யோக தட்சிணாமூர்த்தி என்று வழங்குகின்றனர்.



</doc>
<doc id="162167" url="https://ta.wikipedia.org/wiki?curid=162167" title="அமுதசாகரர்">
அமுதசாகரர்

அமுதசாகரர் (கி.பி. 1070-1120) என்பவர் ஓர் யாப்பிலக்கணப் புலவர். இவரை அமிர்தசாகரர் எனவும் கல்வெட்டுகள் குறிப்பிடுகின்றன. இவரது பெயர் அமிழ்தக்கடல் என்னும் பொருளைத் தரும். 

இவரால் இயற்றப்பட்ட நால்கள் மூன்று. அவை கால வரிசையில் இவ்வாறு அமையும்.


</doc>
<doc id="162168" url="https://ta.wikipedia.org/wiki?curid=162168" title="மரக்கலம்">
மரக்கலம்

பண்டைய தமிழர் கடல் வாணிகத்துக்குப் பயன்படுத்திய கப்பலைக் கலம் என்றனர். இது மரத்தால் செய்யப்பட்டிருந்ததால் பிற்காலத்தவர் பொருள் விளங்கும் வகையில் மரக்கலம் எனக் குறிப்பிடலாயினர். வங்கம் என்னும் சொல்லும் இதனைக் குறிக்கும். கடலில் மீன் பிடிப்போரின் மிதவைகளையும் கலம் என்றனர். ஆற்றைக் கடக்க உதவும் மிதவைகளைத் தோணி, பரிசல் படகு என்றெல்லாம் குறிப்பிட்டனர்.



</doc>
<doc id="162173" url="https://ta.wikipedia.org/wiki?curid=162173" title="அலோர் ஸ்டார்">
அலோர் ஸ்டார்

அலோ ஸ்டார், மலேசியா, கெடா மாநிலத்தின் தலைநகரம் ஆகும். இது கோத்தா ஸ்டார் மாவட்டத்தில் இருக்கிறது. தொழில்துறை உற்பத்திப் பொருட்களின் பரிவர்த்தனை மையமாகவும், விவசாயப் பொருட்களின் ஏற்றுமதி மையமாகவும் விளங்குகிறது. கெடா சுல்தானின் அரண்மனையும் இங்குதான் உள்ளது. 

மலேசியாவில் மிகவும் பழமை வாய்ந்த நகரங்களில் இதுவும் ஒன்றாகும். இந்த நகரம் ஜோர்ஜ் டவுன்வில் இருந்து 93 கி.மீ. தொலைவில் இருக்கிறது. தாய்லாந்து எல்லையில் இருந்து 45 கி.மீ. தொலைவிலும் இருக்கிறது.

மலேசியாவின் இரு பிரதமர்கள் பிறந்த ஊர் எனும் பெருமையும் இந்த நகரத்திற்கு உண்டு. முதல் பிரதமர் துங்கு அப்துல் ரஹ்மான், நான்காவது பிரதமர் துன் டாக்டர் மகாதீர் முகமது இருவரும் இந்த நகரில்தான் பிறந்தனர். 2003 ஆம் ஆண்டு டிசம்பர் மாதம் 21ஆம் தேதி, இந்த நகரம் மாநகர் அந்தஸ்தைப் பெற்றது.

கெடா மாநில சுல்தானகம் 1136ஆம் ஆண்டு உருவானதாக வரலாற்றில் சொல்லப்படுகிறது. இருப்பினும் அதற்கான சரியான சான்றுகள் கிடைக்கவில்லை. முறையான சுல்தானகம் 1735ஆம் ஆண்டு சுல்தான் முகமட் ஜீவா சைனல் அபிடின் முஷாம் ஷா என்பவரால் தோற்றுவிக்கப்பட்டது. 1770 ஆம் ஆண்டில் கெடா சுல்தானகம், சுமத்திராவின் பூகிஸ்காரர்களால் தாக்கப்பட்டது. பின்னர், 1821இல் சியாம்காரர்களால் தாக்கப்பட்டு பெரும் சேதமுற்றது.


</doc>
<doc id="162177" url="https://ta.wikipedia.org/wiki?curid=162177" title="உண்கலம்">
உண்கலம்

உணவு உண்ணவும், உணவு சமைக்கவும் உதவும் பாத்திரங்களை உண்கலம் என்கிறோம்.


</doc>
<doc id="162179" url="https://ta.wikipedia.org/wiki?curid=162179" title="அருங்கலம்">
அருங்கலம்

அருங்கலம் என்னும் இலக்கிய வழக்குச் சொல்லை நாம் அணிகலன் என்று வழங்கிவருகிறோம். 'கலம்' என்னும் சொல் பண்டபாத்திரங்கள் அனைத்தையும் உணர்த்தும் பொதுச்சொல். 'கலம் செய் கோ' என்னும் தொடரில் 'கலம்' என்னும் சொல் குயவன் செய்யும் மண்பாண்டத்தை உணர்த்துவதைக் காணமுடிகிறது. இது சாதாரண பாண்டம் அல்லது பண்டம். அருங்கலம் என்பது அரிய பண்டம். இவை அணிகலன்கள். பொன்னும் மணியும் புனைந்து செய்யப்பட்டவை. அருங்கலம் செய்வோரைக் 'கலம் செய் கம்மியர்' என்பர்.

இந்தத் தொடரைக்கொண்டு உருவாக்கப்பட்ட நூல் அருங்கலச் செப்பு


</doc>
<doc id="162181" url="https://ta.wikipedia.org/wiki?curid=162181" title="உன்னைப்போல் ஒருவன்">
உன்னைப்போல் ஒருவன்



</doc>
<doc id="162182" url="https://ta.wikipedia.org/wiki?curid=162182" title="ஆயுதம்">
ஆயுதம்

ஆயுதம் () அல்லது படைக்கலம் என்பது ஒருவரை காயப்படுத்தவோ, கொல்லவோ அல்லது ஒரு பொருளினை அழிக்கவோ, சேதப்படுத்தவோ பயன்படும் ஒரு கருவி ஆகும். ஆயுதங்கள் தாக்கவோ, அல்லது தடுக்கவோ, அச்சமூட்டவோ, தற்காத்துக் கொள்ளவோ பயன்படலாம். மேலோட்டமாக, சேதத்தை ஏற்படுத்தக் கூடிய எதனையும் ஆயுதம் எனலாம். ஆயுதம் என்பது சாதாரண தடியில் இருந்து கண்டம் விட்டுக் கண்டம் பாயும் ஏவுகணை வரை எதுவாகவும் இருக்கலாம்.

இத்தகு படைக்கருவிகளை இலக்கியங்கள் கலம் என்னும் சொல்லாலேயே குறிப்பிட்டுவந்தன. 

சங்க கால மக்கள் இரும்பினைக் கொண்டு பெரும்பான்மையாகப் பல்வேறு வகையான ஆயுதங்களையே செய்தனர். வில், அம்பு, வேல், அரிவாள், ஆண்டலையடுப்பு, ஈர்வாள், உடைவாள், கதிரருவாள், கதை, கவை, கல்லிடு கூடை, கணையம், கழுகுப்பொறி, கவசம், குத்துவாள், கைவாள், கொடுவாள், கோல், சிறுவாள், தகர்ப்பொறி, தொடக்கு, பிண்டிபாலம், ஞாயில், மழுவாள், விளைவிற்பொறி, அரிதூற்பொறி, இருப்பு முள், எரிசிரல், கழு, கருவிலூகம், கல்லமிழ் கவண், கற்றுப்பொறி, கழுமுள், குந்தம், கூன்வாள், கைபெயர், கோடாரி, சதக்கணி, தண்டம், தூண்டில், தோமரம், புதை, நாராசம், வச்சிரம் , போன்ற கருவிகளை கொல்லர்கள் செய்து கொடுத்தனர் . இதனால் ,கொல்லரின் அடிப்படைத்தொழில் இரும்பாலான ஆயுதங்களைச் செய்தல் என்பது புலனாகிறது .

தொல்காப்பிய காலம் முதலாக தமிழர் மூன்று போர்க்கருவிகளை முதன்மையானதாகக் கையாண்டு வந்துள்ளனர், அவை வாள், வில், வேல் என்பனவாகும். வில்லும் வேலும் வாளுமே இவரது முந்திய ஆயுதங்கள். இவற்றுள் வாள் என்னும் போர்க்கருவி நெருங்கி நின்று போர் செய்கையில் பயன்படுத்தப் படுவதாக இருந்துள்ளது, வில்லும் வேலும் பகைவரை தூரத்தில் இருந்து தாக்கப் பயன்பட்டுள்ளது, இம்முப்போர்க்கருவிகள் பற்றிய பல குறிப்புகள் தொல்காப்பியததிிலும், சங்கஇலக்கியங்களிலும் காணப்படுகின்றன.

வாள் என்னும் போர்க்கருவி சங்க கால இலக்கியங்களில் பலவாறாக கூறப்பட்டு உள்ளது . தொல்காப்பியத்தில் தும்பை திணை , பாடண்திணை, போன்றவற்றிலும் புறநானுற்று பாடல்களிலும் இடம்பெற்றுஉள்ளது . வாள் என்பது ஆண்களுக்கு மிகுதியும் பயன்படும் போர்க்கருவி என்றாலும் அதனைப் பெண்களும் கையாண்டுள்ளமை புறநானூற்றுப்பாடல்வழி அறியமுடிகிறது .

வேல் முருகக் கடவுளின் கருவியாக சங்க இலக்கியத்தில் குறிக்கப்பட்டுள்ளது, வேல் என்னும் கருவியை மக்கள் போற்றியுள்ளனர் . தொல்காப்பியத்திலும் , புறநானூற்று பாடல்களிலும் வேல் பற்றிய செய்திகள் இடம் பெற்று உள்ளன. சிறிய வயதின் போதே வேல் என்னும் போர்க் கருவி தாயால் மகனுக்கு அறிமுகப்படுத்தப் பெற்று தரப்பெற்றமை புறநானூறு பாடலால் அறியமுடிகிறது . வேலின் உயரம்கூட இல்லாத சிறுவனுக்கு வேல் என்னும் கருவியைத் தந்து அதனைப் பயன்படுத்தக் கற்றுத்தரும் வீரஉணர்வு இங்கு குறிப்பிடத்தக்கது .
வில், அம்பு, அம்பறாத்தூணி இவை மூன்றும் அமைந்த கூட்டுக் கருவியாக தமிழர்கள் வில்லைப் பயன்படுத்தியுள்ளனர். வில் பற்றிய செய்திகள் தொல்காப்பியத்திலும் முல்லைப்பாட்டிலும் , புறநானுற்று பாடல்களிலும் குறிப்பிடப்பட்டுள்ளன . மேலும் , அகநானூறும் வில் பற்றி எடுத்து இயம்புகிறது. சங்ககாலத் தமிழரால் வாள் , வேல் , வில் என்ற இந்த மூன்று கருவிகளும் பயன்படுத்தப்பட்டதை ஒவ்வையார் பாடல் வழி அறிந்துகொள்ளலாம் . 

நாகரிகம் வளர்ச்சியடைந்த பிறகு , புதிய நவீன கண்டுபிடிப்புகளால் நவீன ஆயுதங்கள் தற்காலத்தில் பயன்படுத்தபடுகிறது . 

உந்துகணை (Rockets) என்பது சக்தி மீளுதைப்புத் (Energy Reaction) தத்துவத்தின் அடிப்படையில் இயங்கும் விண்ணூர்திகளாகும். உந்துகணைத் தொழிநுட்பமானது வானவேடிக்கை, ஏவுகணை, விண்வெளிப்பயணம் போன்ற பல்வேறுபட்ட தேவைகளுக்காகப் பயன்படுத்தப்படுகின்றன. உந்துகணைகள், அவற்றிற் பயன்படுத்தப்படும் எரிபொருளின் அடிப்படையில் பிரதானமாக இரண்டுவகையாகப் பிரிக்கப்படுகின்றன.
திண்ம எரிபொருள் உந்துகணைகள் (Solid Propellant Rocket), திரவ எரிபொருள் உந்துகணைகள் (Liquid Propellant Rocket)
பெரும்பாலும் குறுந்தூரத்திற்கு ஏவுவதற்குப் பயன்படுத்தப்படும் ஏவுகணைகள், திண்ம எரிபொருள் உந்துகணைகளையே பயன்படுத்துகின்றன. நெடுந்தூர ஏவுகணைகள் மற்றும் விண்வெளிப் பயண ஊர்திகள் போன்றவற்றிற் பயன்படுத்தப்படும் உந்துகணைகள் திரவ எரிபொருள் உந்துகணைகளைப் பயன்படுத்துகின்றன. உந்துகணைகளின் வரலாறு, கி.மு. 1232 இல் சீனர்களால் மொங்கோலியர்களுடனான யுத்தத்தில் பயன்படுத்தப்பட்ட உந்துகணைகளுடன் ஆரம்பமாகின்றது. உந்துகணைகள் பலகாலமாக போர்கள், கடல்சார் மீட்புப்பணிகள், சமிக்கை வழங்குதல் மற்றும் வானவேடிக்கை போன்றவற்றிற் பயன்படுத்தப்பட்டுவந்த போதிலும் அவற்றின் அடிப்படைத் தத்துவ விளக்கம் 20 ஆம் நூற்றாண்டிலேயே தெளிவாகப் புரிந்துகொள்ளப்பட்டதுடன் அதன்பின்னரே அவை தொழிநுட்ப மற்றும் பயன்பாட்டுரீத்தில் பாரியளவில் வளர்ச்சியடையத் தொடங்கின. அதன் தொடர்ச்சியாக விண்வெளிப் பயணங்கள் தொடர்பான ஆராய்ச்சிகளும் விண்வெளி தொடர்பான விஞ்ஞான ஆராய்ச்சிகளும் வேகம்பெற்றன.
ஆரம்பகால திண்ம எரிபொருள் உந்துகணைகளில் எரிபொருளாக கரிமருந்தே (Gun Powder) பயன்படுத்தப்பட்டது. உலகின் முதலாவது திரவ எரிபொருள் உந்துகணை Robert Goddard இனால் 1926 ஆம் ஆண்டு ஏவப்பட்டது. 1920 ஆம் ஆண்டுகளில் பல உந்துகணை ஆராய்ச்சி நிறுவனங்கள் தோற்றம் பெற்றன. 1920 களின் நடுப்பகுதியில், ஜெர்மனிய விஞ்ஞானிகள் திரவ எரிபொருளைப் பயன்படுத்தி உச்ச வலுவைப் பெறக்கூடிய உந்துகணைகளை வடிவமைக்கும் ஆய்வில் ஈடுபட்டனர். இதனைத்தொடர்ந்து பலதரப்பட்ட ஆய்வுகள் பல நாடுகளிலும் நடத்தப்பட்டன . 

எறி கணை என்பது தொலைதூரத்தில் உள்ள இலக்கை குறிவைத்து தாக்கும் கருவியாகும் . இது ராணுவத்தில் பயன்படுத்தப்படுகிறது .

இன்றைய காலத்தில் ஏவுகணையை ஒவ்வொரு நாடுகளும் போட்டிபோட்டுக்கொண்டு தயாரித்து வருகின்றது . எதிரி நாட்டு இலக்கை அழிக்கும் வகையில் , கண்டம் விட்டு கண்டம் பாயும் ஏவுகணை , அணு ஆயுதம் எடுத்துச்செல்லும் ஏவுகணை, எதிரி நாட்டு ஏவுகணையினை வானிலேயே தாக்கும் ஏவுகணை என்று பல வகைகளில் இன்று தயாரிக்கப்படுகிறது . ஒரு நாட்டின் ராணுவப்பலத்தை நிரூபிக்க இந்த மாதிரியான ஏவுகணைகள் பயன்படுகின்றது .

தனி நபர் ஆயுதமாக துப்பாக்கி , கைத்துப்பாக்கி ,சிறு கைத்துப்பாக்கி , போன்றவைகள் பயன்படுத்தப்படுகிறது , இது பாதுகாப்பு படையில் உள்ள வர்களுக்கும் பாதுகாப்பு பணியில் ஈடுபடும் காவல்துறையினருக்கும் வழங்கப்பட்டு உள்ளது . 
துப்பாக்கி வகைளில் இலகுரக துப்பாக்கி, இயந்திரத் துப்பாக்கி, சுழல் துப்பாக்கி போன்றவைகள் ராணுவத்தில் போர் காலத்தில் அதிகம் பயன்படுத்தப்படுகிறது .

1884இல் ஹிரம் ஸ்டீவன் மாக்சிம் என்பவர் இயந்திரத்துப்பாக்கியைக் கண்டுபிடித்தார். சுடப்பட்ட தோட்டாக்களின் கூடுகள் தானாகவே வெளியே விழும் வகையிலும் புதிய தோட்டாக்கள் நிரப்பப்படும் வகையிலும் இது உருவாக்கப்பட்டது. ஒரு நிமிடத்திற்கு 600 தோட்டாக்களைச் சுடும் ஆற்றல் உள்ளது. எடை குறைவாகவும் எடுத்துச் செல்ல எளிதாகவும் அமைந்துள்ளதால் அய்ரோப்பிய ராணுவங்களில் மிகவும் பயன்படுத்தப்படுகிறது. முதல் உலகப் போரில் பயன்படுத்தப்பட்டது. 
பீரங்கி என்பது ஈய வெடிகுண்டுகளை செலுத்தும் ஆயுதம் ஆகும் . ஒரு நாட்டின் தரைப் பாதுகாப்பிற்கும், ராணுவ பலத்தை எடுத்துக்காட்டுவதற்கும் பீரங்கிகள் மிக முக்கிய பங்கு வகிக்கின்றன. எந்தவொரு சாலை களிலும் சிறப்பாகவும், விரைவாகவும் சென்று தாக்குதல் நடத்துவதுதற்கு ஏற்ற சிறப்பம்சங்களுடன் பீரங்கிகள் வடிவமைக்கப்படுகின்றன. பாதுகாப்பு வசதிகள், விரைவாக செல்லும் திறன், வெடிகுண்டுகளை ஏவும் திறன் போன்றவற்றை வைத்து பீரங்களின் வல்லமை நிர்ணயிக்கப்படுகிறது. போர் நடைபெறும்போது தரை வழித்தாக்குதலில் மிக முக்கிய பங்கு வகிப்பது பீரங்கிகள்தான். குறிப்பாக, நாட்டின் எல்லைகளின் பாதுகாப்பை உறுதி செய்வதில் தரைப்படையினருக்கு மிக முக்கிய கருவியாக பீரங்கிகள் விளங்குகின்றன. இந்த நிலையில், தற்காப்பு, தாக்குதல் திறன், வேகம், இலக்கை தாக்கும் துல்லியம் போன்றவற்றில் நவீனமான பீரங்கிகளை முதன்மை போர் பீரங்கிகள் என்று குறிப்பிடுகின்றனர். 

கண்ணிவெடி என்பது மண்ணில் புதைத்தும் , புதைக்காமலும் அதை பயன்படுத்தலாம் . எதிரியை தாக்குவதற்கு இதை ராணுவத்தில் பயன்படுத்துவர் .

குண்டு விமானம் என்பது குண்டுகளை தன்னுடன் எடுத்து சென்று தாக்கும் விமானம் ஆகும் . இது அணு குண்டுகளையும் எடுத்து சென்று எதிரி நாட்டை தாக்க கூடியது . ராணுவத்தில் பயன்படுத்தப்படுகிறது .

போர்க் கப்பல் என்பது போர் புரிவதற்காகச் சிறப்பாகக் கட்டப்படும் கப்பல் ஆகும். இவை வணிகக் கப்பல்களைவிட வேறுபட்ட முறையில் பெரிய அளவில் அமைக்கப்படுகின்றன. ஆயுதங்களைக் கொண்டிருப்பது மட்டுமன்றி இவை, சேதங்களைத் தாங்கக் கூடியவையாகவும், வேகமாகச் செல்லத்தக்க வகையிலும், இலகுவாகத் திசைமாற்றத்தக்க வகையிலும் உருவாக்கப்படுகின்றன. போர்க் கப்பல்கள், பொதுவாக ஆயுதங்கள், அவற்றுக்குத் தேவையான வெடிபொருட்கள், போர் வீரர்களுக்குத் தேவையான உணவுப் பொருட்கள் போன்றவற்றைக் கொண்டு செல்கின்றன. போர்க் கப்பல்கள் பொதுவாக ஒரு நாட்டின் கடற்படைக்குச் சொந்தமானவையாக இருக்கின்றன. தனியாரும், நிறுவனங்களும் கூடச் சில வேளைகளில் போர்க் கப்பல்களை தயாரிப்பதுண்டு .

நீர்மூழ்கிக் கப்பல் என்பது நீரினுள் மூழ்கி செல்லக்கூடியது . இது , போர்களில் ஒற்றர்களைப்போல செயல்படுபவை. கடலின் உள்ளே நீண்ட தூரம் வரை செல்லக்கூடியவை. புஷ்வெல் என்பவர் நீழ்மூழ்கிக் கப்பலைக் கண்டுபிடித்தார். சில வருடங்களுக்கு முன்னால் சிறிய அளவில் செய்யப்பட்டன. தற்போது 400 அடி நீளம் வரை உள்ளன. நீர்மூழ்கிக் கப்பலில் 2 என்ஜின்கள் உள்ளன. நீர்மட்டத்திற்கு மேலே ஒரு என்ஜின் உள்ளது.
இது கப்பல் செல்லும்போது நீராவியால் இயக்கப்படும். இன்னொன்று, கப்பல் நீரில் மூழ்கிச் செல்லும்போது மின்சாரத்தால் இயக்கப்படும். தற்போதுள்ள புதிய கப்பல்கள் 12,000 மைல் தூரம்வரை நிற்காமல் செல்லக்கூடியவை. 60 மணிநேரம் மின்சார ஆற்றலும் செயல்படுத்தக்கூடிய வகையில் அமைக்கப்பட்டுள்ளன. காற்று வாங்க மேடை ஒன்று இருக்கும். மேலே பீரங்கி இருக்கும். கடலின் உள்ளே செல்லும்போது பீரங்கியை உள்ளே இழுத்துக் கொள்ளும் வசதி உள்ளது. மேடையின்மீது ஒரு சிறிய கோபுரம் அமைந்திருக்கும். கோபுர உச்சியில் பெரிஸ்கோப் (Periscope) இரட்டைக் கண்ணாடி 2 அல்லது 3 பொருத்தப்பட்டிருக்கும். ஒன்று சரியாகத் தெரியாவிட்டாலும் இன்னொன்று உதவும். இந்தக் கண்ணாடியில் நான்கு திசைகளிலும் திருப்பிப் பார்க்கும் வசதியும் உள்ளது. எனவே, நீரினுள் இருக்கும்போது கண்ணாடியின் உதவியால் மாலுமி மேலே நடைபெறும் செயல்களைப் பார்த்துத் தெரிந்து கொள்ளலாம். பெரிஸ்கோப் செயல்படவில்லையெனில் கப்பலுக்கு வழி தெரியாது. எனவே, நீர்மூழ்கிக் கப்பலின் கண்கள் அழைக்கப்படுகிறது. 









</doc>
<doc id="162193" url="https://ta.wikipedia.org/wiki?curid=162193" title="த பேர்சுயிட் ஒப் கப்பினஸ்">
த பேர்சுயிட் ஒப் கப்பினஸ்

த பேர்சுயிட் ஒப் கப்பினஸ் ("The Pursuit of Happyness") என்பது "கிரிஸ் கார்னர்" கிட்டத்தட்ட ஒரு வருடம் வீடற்று கடுந்துயரப்பட்டதை அடிப்படையாகக் கொண்டு உருவாக்கப்பட்டடு 2006 இல் வெளியாகிய ஓர் அமெரிக்கத் திரைப்படம். வில் சிமித் வீடற்று வியாபாரம் செய்பவராக இருந்து பங்குதாரராக மாறியதை இத்திரைப்படம் கதையாகக் கொண்டது. 



</doc>
<doc id="162197" url="https://ta.wikipedia.org/wiki?curid=162197" title="பீஸ்புல் வொரியர்">
பீஸ்புல் வொரியர்

பீஸ்புல் வொரியர் ("Peaceful Warrior") என்பது "டான் மில்மன்" எழுதிய "வே ஒப் த பீஸ்புல் வொரியர்" எனும் புதினத்தை அடிப்படையாகக் கொண்டு தயாரிக்கப்பட்டு 2006 இல் வெளியாகிய திரைப்படம். பெர்க்லி, கலிபோர்னியா பல்கலைக்கழகத்தில் காட்சியமைக்கப்பட்ட இத்திரைப்படம், குழப்பமும் திறமையும் உள்ள உடற்பயிற்சி வல்லுனர் ஆன்மீக வழிகாட்டலை சந்திப்பது பற்றி அமைந்துள்ளது. 



</doc>
<doc id="162200" url="https://ta.wikipedia.org/wiki?curid=162200" title="செந்துறை வட்டம்">
செந்துறை வட்டம்

செந்துறை வட்டம், தமிழ்நாட்டின் அரியலூர் மாவட்டத்தில் உள்ள மூன்று வட்டங்களில் ஒன்றாகும். இந்த வட்டத்தின் தலைமையகமாக செந்துறை நகரம் உள்ளது. இந்த வட்டத்தின் கீழ் 28 வருவாய் கிராமங்கள் உள்ளன.

அவை ஆழத்தியூர், ஆனந்தவாடி, ஆசாவீரன்குடிக்காடு, ஆதனக்குறிச்சி, அயந்தத்தனூர், இரும்புளிக்குறிச்சி, குளிமாளிகை, கிளிமங்கலம், குளுமூர், முனக்கடயான், மனப்பத்தூர், சித்துடையார்,மருவத்தூர், நாகல்குழி, நக்கம்பாடி, நமங்குலம், புராணம், பெரியாக்குறிச்சி, பிலாக்குறிச்சி, பொன்பரப்பி, சன்னாசினல்லூர், செந்துறை, கிரகடம்பூர், சிறுகளத்தூர், தளவாய் வடக்கு, தளவாய் தெற்கு, துளார், உச்சினி, வஞ்சினாபுரம்

இந்திய 2001 மக்கள் தொகை கணக்கெடுப்பின்படி 102,741 மக்கள் இங்கு வசிக்கின்றார்கள். இவர்களில் 51,140 பேர் ஆண்கள், 51,601 பேர் பெண்கள் ஆவார்கள். 1000 ஆண்களுக்கு 1009 பெண்கள் என்றுள்ளனர். மக்களின் சராசரி கல்வியறிவு 61.31% ஆகும். இது இந்திய தேசிய சராசரி கல்வியறிவான 59.5% விட கூடியதே. 


</doc>
<doc id="162208" url="https://ta.wikipedia.org/wiki?curid=162208" title="அனுமந்தக்குடி">
அனுமந்தக்குடி

அனுமந்தக்குடி அல்லது ஹனுமந்தகுடி என்ற சிற்றூர் தமிழ்நாட்டின் சிவகங்கை மாவட்டம், தேவக்கோட்டை வட்டத்தில் தேவகோட்டையிலிருந்து சுமார் 8 கிலோமீட்டர் தொலைவில் உள்ளது. 2011 ஆம் ஆண்டின் மக்கள்தொகைக் கணக்கின்படி 881 குடும்பங்களைச் சேர்ந்த 3573 மக்கள் இவ்வூரில் வாழ்கின்றனர்.


</doc>
<doc id="162214" url="https://ta.wikipedia.org/wiki?curid=162214" title="சோமன் கோட்டை">
சோமன் கோட்டை

சோமன்கோட்டை தாராபுரத்திற்கு அருகில் உள்ள சிற்றூர். இவ்வூர் மூலனூரில் இருந்து மேற்கே மூன்று கி மீ தொலைவிலும் தாராபுரத்தில் இருந்து கிழக்கே இருபது கி மீ தொலைவிலும் உள்ளது. 
விநாயகர் வழிபாடும், வஞ்சி அம்மன் வழிபாடும் நடைபெறுவதுண்டு.
இன வாரியாக கொங்கு வெள்ளாளக் கவுண்டர்கள் அதிகம் வாழ்வதாகக் கூறுப்படுகிறது மக்களின் முக்கியத் தொழிலாக விவசாயம் விளங்குகிறது. இளையதலைமுறையினர் விவசாயம் தவிர்த்த பிற தொழில்களை செய்கின்றனர்.


</doc>
<doc id="162229" url="https://ta.wikipedia.org/wiki?curid=162229" title="பங்குபற்றி அவதானித்தல்">
பங்குபற்றி அவதானித்தல்

பங்குபற்றி அவதானித்தல் ("Participatory observation") சமூக ஆய்வுகளில் தரவு சேகரித்தல் முறைகளில் முக்கியமான ஒன்றாகும். உலகில் தினமும் வாழ்வில் எம்மைச் சுற்றி பல விடயங்கள் நிகழ்ந்த வண்ணம் உள்ளது. இவ்வாறு இடம்பெறும் விடயங்களைப் பல தேவைகளுக்காக நாம் அறியவேண்டி உள்ளது. மக்கள் குழுக்களின் நடவடிக்கைகளை அறிந்து கொள்ள பயன்படும் அவதான முறையானது பங்குபற்றி அவதானித்தல் மற்றும் பங்கு பற்றாமல் அவதானித்தல் என பிரதானமாக இரு வகைப்படும். அவதானிக்கப்படும் நபர் அல்லது குழுக்களோடும் அவர்களின் நடத்தைகளோடும் தீவர ஈடுபாடுதல் ஊடாக நெருங்கிய பழக்கத்தை அல்லது புரிதலை பெறுவதே பங்குபற்றி அவதானித்தலின் நோக்கம் ஆகும்.

பங்குபற்றி அவதானித்தல் முறை பண்பாட்டுத் தொல்பொருளியலில் முதன்மையாகப் பயன்படுகிறது. சமூகவியல், தொடர்பாடல் துறை, சமூக உளவியல் போன்ற துறைகளிலும் இது பயன்படுத்தப்படுகிறது.


</doc>
<doc id="162239" url="https://ta.wikipedia.org/wiki?curid=162239" title="இந்தியத் தொழிற்சாலைகள் சட்டம் 1948">
இந்தியத் தொழிற்சாலைகள் சட்டம் 1948

இந்தியத் தொழிற்சாலைகள் சட்டம் 1948 என்பது இந்தியத் தொழிற்சாலைகளில் வேலை நேரத்தை முறைப்படுத்தவும், அங்கு பணிபுரியும் தொழிலாளர்களின் வேலை நிலைமைகளை மேம்படுத்தவும், தொழிலாளர்களுக்கான பாதுகாப்பையும், நல்வாழ்வையும் உறுதி செய்வதற்காகவும் கொண்டு வரப்பட்ட ஒரு சட்டமாகும்.

தொழிற்சாலைகளில் வேலை நேரத்தை முறைப்படுத்தவும், தொழிலாளர்களின் வேலை நிலைமைகளை மேம்படுத்தவும் 1872 ஆம் ஆண்டு மேஜர் மூர் என்பவர் அளித்த அறிக்கையை அடிப்படையாகக் கொண்டு 1881 ஆம் ஆண்டு தொழிற்சாலைகள் சட்டம் இயற்றப்பட்டது. அதன் பிறகு, அரசு ஆணைக்குழுவின் பரிந்துரைகளின்படி தொழிற்சாலைகள் சட்டம் 1934 கொண்டு வரப்பட்டது. இந்தியாவின் சுதந்திரத்திற்குப் பின்பு, இதிலுள்ள குறைபாடுகளைக் களையும் நோக்கத்துடன் “இந்தியத் தொழிற்சாலைகள் சட்டம் 1948” கொண்டு வரப்பட்டது.


</doc>
<doc id="162244" url="https://ta.wikipedia.org/wiki?curid=162244" title="கடலை அசுவுணி">
கடலை அசுவுணி

கடலை அசுவுணி(Acyrthosiphon pisum), அசுவுணிக் குடும்பத்தைச் சேர்ந்த சாற்றை உறிஞ்சிக் குடிக்கும் அசுவுணி ஆகும். இது அவரைக் குடும்பத்தாவரங்களான கடலை, ஆல்பால்பா முதலான தாவரங்களின் சாற்றை உறிஞ்சுகின்றன. கடலை அசுவுணிகள் பச்சையவுருமணிகளைக் கொண்டிருப்பதால் சூரியனில் இருந்து நேரடியாக சக்தியைத் தன்வயப்படுத்துகின்றன என அண்மையில் மேற்கொள்ளப்பட்ட ஆய்வுகள் காட்டுகின்றன.


</doc>
<doc id="162252" url="https://ta.wikipedia.org/wiki?curid=162252" title="வீணா தட்சிணாமூர்த்தி">
வீணா தட்சிணாமூர்த்தி

சிவபெருமான் நாரத முனிவருக்கும், சுக்ரமுனிவர்களுக்கும் இசையைப் பற்றி கற்பித்த உருவம் வீணா தட்சிணாமூர்த்தி என்று அழைக்கப்படுகிறது. இத்தோற்றத்தில் வீணையைக் கையில் ஏந்தியவராகத் தட்சிணாமூர்த்தி காட்சி தருகிறார்.

சாம வேதத்தினை வீணையில் இசைத்திட விரும்பிய நாரத முனிவரும், சுக்ர முனிவர்களும் சிவபெருமானை வேண்டிக் கொண்டனர். அவர்களின் கோரிக்கையை ஏற்று சிவபெருமான் இசை ஞானத்தினையும், சாம வேதத்தின் இசையையும் அவர்களுக்குக் கற்பித்தார். வீணையை உருவாக்குவது பற்றியும், அதனை முறையாக இசைப்பது பற்றியும் வீணா தட்சிணா மூர்த்தியாகிய சிவபெருமான் எடுத்துரைத்தார்.

வீணையை இசைத்தும், பாடியும் கற்பித்த வீணா தட்சிணாமூர்த்தி திருச்சிராப்பள்ளி மாவட்டம் லால்குடியில் காட்சியளிக்கிறார்.




</doc>
<doc id="162264" url="https://ta.wikipedia.org/wiki?curid=162264" title="சித்திரவதைக்கு உட்படா உரிமை">
சித்திரவதைக்கு உட்படா உரிமை

சித்திரவதைக்கு உட்படா உரிமை (ஆங்கிலம்: Freedom from torture) என்பது அடிப்படை மனித உரிமைகளில் ஒன்றாகும். சித்திரவதை, மனிதத்தன்மையற்ற அல்லது அவமானப்படுத்தும் செயல்கள் ஆகியவை குடிசார் மற்றும் அரசியல் உரிமைகளைப் பெரிதும் பாதிப்பதால் இவை மிகவும் கடுமையாக அனைத்துலகச் சட்டங்களில் தடைசெய்யப்பட்டுள்ளன. எந்தச் சந்தர்ப்பங்களிலும் இவை ஏற்றுக் கொள்ளப்படுவதில்லை. 


</doc>
<doc id="162266" url="https://ta.wikipedia.org/wiki?curid=162266" title="சங்ககாலக் கடல் வாணிகம்">
சங்ககாலக் கடல் வாணிகம்

சங்ககாலத் தமிழர் நாவாய், வங்கம் என்னும் கப்பல்களைப் பயன்படுத்தி வெளிநாடுகளுக்குச் சென்று வாணிகம் செய்து தமக்கு வேண்டிய போர்க்குதிரை முதலான பொருள்களை வாங்கிவந்து இறக்குமதி செயதுகொண்டனர். 

நாவாய் என்பது கடல் வாணிகம் செய்யப் பயன்படுத்தப்பட்ட மரக்கலம். வாயில் இருக்கும் நாக்குப் போன்ற அடியமைப்பினைக் கொண்டு விளங்குவதால் இதனை நாவாய் என்றனர். சங்ககாலத் தமிழர் பயன்படுத்திய நாவாய், வங்கம் ஆகியவை பற்றிய குறிப்புகள் சங்க இலக்கியங்களில் உள்ளன. 




</doc>
<doc id="162281" url="https://ta.wikipedia.org/wiki?curid=162281" title="கூர்ம சம்ஹார மூர்த்தி">
கூர்ம சம்ஹார மூர்த்தி

கூர்ம சம்ஹார மூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். கூர்மம் என்றால் ஆமை என்று பொருள். கூர்ம வடிவெடுத்து வந்த விஷ்ணுவை அழித்த சிவபெருமானின் திருவுருவம் கூர்ம சம்ஹார மூர்த்தி என்று அழைக்கப்படுகிறது.

அமிர்தம் கிடைக்க வேண்டி அரக்கர்களும், தேவர்களும் பாற்கடலைக் கடைந்த போது, மந்திர மலையைத் தாங்கியபடி ஆமை ரூபத்தில் விஷ்ணு நின்றார். அப்பணி முடிந்ததும், கடல் உயிரினங்கள் அனைத்தையும் தின்ற ஆமை, நீரையும் குடித்தது. தேவர்களும், மனிதர்களும் அஞ்சினார்கள். சிவபெருமானிடம் தங்களைக் காக்க வேண்டிக் கொண்டார்கள். அவர்களுக்கு உதவும் பொருட்டு ஆமையை தன்னுடைய சூலத்தினால் குத்தி அதிலிருந்த சதைகளை எடுத்தெறிந்தார். ஆமையோட்டினைத் தன்னுடைய கழுத்திலிருந்த மாலையில் இணைத்துக் கொண்டார்.

இந்த திருவுருவக் கோலம் கூர்ம சம்ஹார மூர்த்தி என்று வழங்கப்படுகிறது.



</doc>
<doc id="162283" url="https://ta.wikipedia.org/wiki?curid=162283" title="சக்ரதான மூர்த்தி">
சக்ரதான மூர்த்தி

சக்ரதான மூர்த்தி, அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். இவ்வடிவம் சக்ரதானர் என்றும் அழைக்கப்படுகிறது.

விஷ்ணு செய்த ஆயிரம் தாமரை மலர்கள் அர்ச்சனையில் மகிழ்ந்திருந்தார் சிவபெருமான். அத்தருணத்தில் ஆயிரம் மலர்களுக்கு ஒரு மலர் குறைவதை அறிந்த விஷ்ணு தன்னுடைய கண்ணைத் தாமரை மலராகக் கொண்டு அர்ச்சித்தார். இதனால் மகிழ்ச்சியுற்ற சிவபெருமான் தான் ஜலந்திரன் என்ற அசுரனைக் கொல்லப் பயன்படுத்திய சுதரிசனம் என்ற சக்கராயுதத்தினை விஷ்ணுவிற்கு கொடுத்தார். இந்த தருணத்தினை விளக்கும் திருவுருவம் சக்ரதான மூர்த்தியாகும். சக்கரத்தினைப் பெற்றுக் கொண்டமையினால் விஷ்ணு சக்கரபாணி எனவும் அழைக்கப்படுகிறார்.



</doc>
<doc id="162288" url="https://ta.wikipedia.org/wiki?curid=162288" title="சைவத் திருமுறைகளில் குறிப்பிடப்படும் இசைக்கருவிகள்">
சைவத் திருமுறைகளில் குறிப்பிடப்படும் இசைக்கருவிகள்

சைவத் திருமுறைகளான பன்னிரண்டு திருமுறைகளிலும் பலவிதமான இசைக்கருவிகள் பற்றிக் குறிப்பிடப்பட்டுள்ளன. இந்த இசைக் கருவிகள் பழந்தமிழர் இசைக்கருவிகளாகும். இவற்றில் பல இசைக்கருவிகள் கோவில்களிலும், அருங்காட்சியகத்திலும் மட்டுமே உள்ளன. 


 


</doc>
<doc id="162309" url="https://ta.wikipedia.org/wiki?curid=162309" title="ஓரோலோச்சியம்">
ஓரோலோச்சியம்

ஓரோலோச்சியம் ("Horologium", ஹோரோலோஜியம்) என்பது தென் பகுதியில் காணப்படும் ஒரு சிறிய, மங்கலான விண்மீன் கூட்டமாகும். இலத்தீன் மொழியில் இதற்குக் கடிகார ஊசல் என்று பொருள்.

18 ம் நூற்றாண்டில் பிரான்சு நாட்டின் வானவியலாளரான 'அபே நிக்கோலஸ் லூயிஸ் டி லாகாலே' என்பவர், ஊசல் கடிகாரத்தைக் கண்டுபிடித்த கிறிஸ்டியன் ஹைஜென்ஸ் என்பவரைப் பெருமைப்படுத்தும் முகமாக இதற்கு ஹோரோலோஜியம் ஆசிலிடோரியம் என்று பெயரிட்டார். இது காலப் போக்கில் சுருக்கி ஹோரோலோஜியம் ஆனது.

இது எரிடானஸ் வட்டாரத்திலுள்ள பிரகாசமான் ஆர்செர்னர் விண்மீனுக்கும், கரினா வட்டாரத்திலுள்ள பிரகாசமான கனோபஸ் விண்மீனுக்கும் இடையில் அமைந்துள்ளது. இது ஒரு ஊசலாடும் குண்டுபோலக் கற்பனை செய்யப்பட்டுள்ளது. இதில் பிரகாசமிக்க ஆல்பா கோரோலோஜி, ஊசலின் அலைவு தானத்தில் உள்ள நிறைமிக்க குண்டு போல அமைந்துள்ளது. மொத்தம் 20 விண்மீன்கள் இவ்வட்டாரத்தில் அமைந்திருக்கலாம் என கண்டறிந்துள்ளனர். இதிலுள்ள R ஹோரோலோஜி சீடெஸ் வட்டாரத்திலுள்ள மீரா விண்மீன் போல ஒரு பெருஞ் சிவப்பு மாறொளிர் விண்மீனாக உள்ளது. இதன் தோற்ற ஒளிப்பொலிவெண் பெரும நிலையில் 5 லிருந்து, சிறும நிலையில் 14 வரை, சுமார் 13 மாத கால நெடுக்கையில் மாற்றத்திற்கு உள்ளாகிறது.

ஒளிப்பொலிவெண்ணில் மிக அதிக வேறுபாட்டுடன் கூடிய மாறொளிர் விண்மீன் இதுவே ஆகும்.
இப்பகுதியில் AM 1 என்று குறிப்பிடப்படும் கோளகக் கொத்து விண்மீன் கூட்டம் உள்ளது. இக் கூட்டமே, பால் வெளி அண்டத்திலிருந்து வெகு தொலைவு தள்ளி இருக்கும் கூட்டமாகும். இது 3,98,000 ஒளி ஆண்டுகள் தொலைவில் உள்ளதாக அறிந்துள்ளனர்.




</doc>
<doc id="162320" url="https://ta.wikipedia.org/wiki?curid=162320" title="தொல்காப்பியம் சுட்டும் அளவைப்பெயர்கள்">
தொல்காப்பியம் சுட்டும் அளவைப்பெயர்கள்

சொல்லோடு சொல் புணரும்போது அளவைப் பெயர்கள் எவ்வாறு புணரும் என்பதை விளக்கும்போது தொல்காப்பியம் அளவைப் பெயர்களை அளவுப்பெயர், நிறைப்பெயர், எண்ணுப்பெயர் என மூன்றாகப் பகுத்துக்கொள்கிறது. அளவு என்பதில் நீட்டலளவும், பருமனளவும் அடங்கும். நீள அகல உயரங்களை அளப்பது நீட்டல் அளவு. முகந்து அல்லது பெய்து நிறைகட்டியும், நிறுத்துக்கட்டியும் அளப்பது நிறையளவு. முழுமையான பொருள்களை எண்ணுவதும், முழுமைப்பொருளின் சிதைவைப் பகுத்து எண்ணுவதும் எண்-அளவு. 

அளவை, நிறை ஆகியவற்றைக் குறிக்கும் சொறகள் ஒன்பது எழுத்துக்களை முதல் எழுத்தாகக் கொண்டு வரும் என்பது தொல்காப்பிய வரையறை. தொல்காப்பியம் தொகைமரபு 28 அவை க, ச, த, ப, ந, ம, வ, அ, உ என்பன. 

இவற்றிற்கு இளம்பூரணர் எடுத்துக்காட்டும் பெயர்கள் 

இவற்றையும் பிற நூற்பாக்களுக்குக் காட்டப்பட்டுள்ள மேற்கோள் அளவைப் பெயர்களையும் தொகுத்து அகர வரிசைப்படுத்திக் காணும்போது இளம்பூரணரின் கி.பி. 12ஆம் நூற்றாண்டு வரையில் இருந்த அளவைப்பெயர்கள் இவை என உணரமுடிகிறது. 

<poem>
அகல்
அத்தை (நிறை)
இதழ் (நில-அளவு)
உரி
உழக்கு 
ஐயவி (கடுகு அளவு)
ஐயவி (நிறை)
கஃசு (நிறை)
கலம் 
கழஞ்சு (நிறை)
கா (நிறை)
கொள் (நிறை) 
சாடி, 
சீரகம் (நிறை)
தூணி
தூதை, 
தொடி (நிறை)
நாடுரி
நாழி, 
நிறை (நிறை), 
பதக்கு
பலம் (நிறை)
பனை
பானை, 
மண்டை, 
மா (நிறை), 
மா (நில-அளவு)
முழம்
வட்டி, 
வரை (நிறை), 
வேலி (நில-அளவு)
</poem>
முழு எண்
பின்னோக்கிச் செல்லும் பின்னம்


</doc>
<doc id="162321" url="https://ta.wikipedia.org/wiki?curid=162321" title="அனைத்துவகை இனத்துவ பாகுபாட்டையும் ஒழிப்பதற்கான அனைத்துலக உடன்படிக்கை">
அனைத்துவகை இனத்துவ பாகுபாட்டையும் ஒழிப்பதற்கான அனைத்துலக உடன்படிக்கை

அனைத்துவகை இனத்துவ பாகுபாட்டையும் ஒழிப்பதற்கான அனைத்துலக உடன்படிக்கை (The International Convention on the Elimination of All Forms of Racial Discrimination (ICERD)) என்பது இனத்தின் அடிப்படையில் கல்வி, தொழில்வாய்ப்பு, அரசு போன்ற அனைத்து துறைகளிலும் பாகுபாட்டை ஒழிப்பதை நோக்கக் கொண்ட ஓர் ஐக்கிய நாடுகள் உடன்படிக்கை ஆகும். இதன் உறுப்பு நாடுகள் பாகுப்பாட்டை ஒழிப்பதற்கும், இனங்களுக்கிடையே புரிதலை ஏற்படுத்துவதற்கும் உறுதிதர வேண்டும். மேலும், வெறுப்புப் பேச்சைத் தடை செய்ய வேண்டும், இனவாத அமைப்புகளில் உறுப்பினராக இருப்பதை குற்றச்செயலாக்க வேண்டும். இந்தக் கடைசி நிபந்தனைகள் கடும் விவாதத்துக்கு உள்ளானவை.


</doc>
<doc id="162322" url="https://ta.wikipedia.org/wiki?curid=162322" title="பெண்களுக்கு எதிரான அனைத்து பாகுபாடுகளையும் ஒழிப்பதற்கான உடன்படிக்கை">
பெண்களுக்கு எதிரான அனைத்து பாகுபாடுகளையும் ஒழிப்பதற்கான உடன்படிக்கை

பெண்களுக்கு எதிரான அனைத்து பாகுபாடுகளையும் ஒழிப்பதற்கான உடன்படிக்கை (ஆங்கிலம்: The Convention on the Elimination of all Forms of Discrimination against Women (CEDAW)) என்பது 1979 இல் ஐக்கிய நாடுகள் பொது அவையால் ஏற்றுக் கொள்ளப்பட்ட ஓர் அனைத்துலக உடன்படிக்கை ஆகும். பெண்கள் உரிமைகளுக்கான சட்டங்களை கொண்டதாக விபரிக்கப்பட்ட இந்த உடன்படிக்கை 1981 இல் அமுலுக்கு வந்தது. இந்த உடன்படிக்கையை ஏற்றுக்கொள்ளும் உறுப்புநாடுகள் பால் சமத்துவத்தை உறுதிப்படுத்தும் வண்ணம் தமது உள்நாட்டு சட்டங்களை வடிவமைக்க வேண்டும், பால் அடிப்படையிலான பாகுப்பாட்டைக் கொண்ட சட்டங்களை ரத்துச் செய்ய வேண்டும், பெண்களுக்கு எதிரான பாகுப்பாட்டை தடுக்கும் வண்ணம் புதிய ஏற்பாடுகள் செய்ய வேண்டும்.


</doc>
<doc id="162348" url="https://ta.wikipedia.org/wiki?curid=162348" title="நள தமயந்தி (2003 திரைப்படம்)">
நள தமயந்தி (2003 திரைப்படம்)

நள தமயந்தி 2003 ஆம் ஆண்டு வெளிவந்த தமிழ்த் திரைப்படமாகும். மௌலியின் இயக்கத்தில் வெளிவந்த இத்திரைப்படத்தில் மாதவன், கீது மோகந்தாஸ், ஸ்ருதிகா, அனுஹாசன், ஸ்ரீமன் மற்றும் பலர் நடித்துள்ளனர். இப்படத்தின் கதை மற்றும் திரைக்கதையை கமலஹாசன் எழுதி தயாரித்துள்ளார். பாடல்களை வாலி மற்றும் பிரதீப் கோவிந்த் ஆகியோர் இயற்றியுள்ளார்கள். இயக்கத்துடன் வசனமும் மௌலி செய்துள்ளார். தகவல் தொடர்பாக லோலோ!! நிறுவனம் இருந்துள்ளது.



</doc>
<doc id="162368" url="https://ta.wikipedia.org/wiki?curid=162368" title="தற்கால கட்டடக்கலை">
தற்கால கட்டடக்கலை

கட்டடக்கலையி்ல் அறிமுகம் ஆகியுள்ள புதிய முறைகள் தற்கால கட்டடக்கலை. (Contemporary architecture). இதை இருபத்தி முதலாம் நூற்றாண்டின் கட்டடக்கலை என்றும் அழைப்பதுண்டு. தற்கால கட்டடக்கலைக்குப் பல்வேறு பிரிவுகள் உள்ளன. 



</doc>
<doc id="162375" url="https://ta.wikipedia.org/wiki?curid=162375" title="எங்கிருந்து வந்தது சதுரம் (புதிர்)">
எங்கிருந்து வந்தது சதுரம் (புதிர்)

எங்கிருந்து வந்தது ஒரு சதுரம்? ("Missing Square puzzle") என்பது ஒரு காட்சி மயக்க விளைவாகும் கணித வகுப்புக்களில் மாணவர்களுக்கு கேத்திர கணித உருக்களின் பண்புகளை தர்க்க ரீதியான சிந்தனை மூலம் விளங்கி கொள்ள பயன்படுத்தப்படுகின்ற ஒரு பிரசினமாகும். இங்கு இரண்டு செங்கோண முக்கோணங்கள், இரண்டு ஒழுங்கற்ற அறுகோணிகள் என நான்கு கேத்திர கணித உருக்கள் எடுத்துக் கொள்ளப்பட்டுள்ளன. இந்த நான்கு உருக்களையும் கொண்டு ஒரே அளவிலான (13 x 5) ஆனால் இரு வெவ்வேறு விதங்களில் இணைக்கப்பட்ட செங்கோண முக்கோணங்களாகத் தோற்றமளிக்கும் வடிவங்கள் ஒழுங்கமைக்கப்பட்டுள்ளன. ஆனால் அவற்றில் இரண்டாவதில் 1 x 1 எனும் ஒரு சதுரம் எஞ்சுகின்றது.

இந்த புதிருக்கான தீர்வுக்கு அடிப்படையாக அமைவது யாதெனில் இரண்டு 13 x 5 'செங்கோண முக்கோணங்களும்' உண்மையில் முக்கோணங்கள் இல்லை. ஏனெனில் அவற்றின் செம்பக்கங்கள் நேர்கோடுகளாக இல்லாமல் வளைவாக உள்ளன. சுருக்கமாகச் சொல்வதானால் நமது கண்களிற்கு 13 x 5 முக்கோணத்தின் சாய்வு ஒரே சீரானதாக இருப்பதாகத் தோன்றினாலும் உண்மையில் 13 x 5 முக்கோணத்தின் சாய்வு ஒரே சீரானதாக இல்லை. ஒரு 13 x 5 முக்கோணமானது மேற்படி அளவுகளில் உருவாக்கப்பட முடியாது.

நான்கு வடிவங்களின் (மஞ்சள், சிவப்பு, நீலம், பச்சை வண்ண வடிவங்கள்) உண்மையான மொத்தப் பரப்பு 32 சதுர அலகுகள்.


மொத்தப்பரப்பு = 12 + 5 + 7 + 8 = 32.

ஆனால் நம் கண்களுக்கு 13 x 5 அளவில் செங்கோண முக்கோணமாகத் தோற்றமளிக்கும் வடிவின் பரப்பு:

நீல நிற செங்கோண முக்கோணத்தின் பக்க விகிதம் 5:2 (=2.5:1),

சிவப்பு நிற செங்கோண முக்கோணத்தின் பக்க விகிதம் 8:3 (≈2.667:1),

இவ்விரண்டு விகிதங்களும் சமமில்லை.

எனவே எடுத்துக்கொள்ளப்பட்ட நான்கு வடிவங்களைக் கொண்டு அமைக்கப்பட்ட இருவிதமான அமைப்புகளிலும் செங்கோண முக்கோணங்களாகத் தோன்றும் வடிவங்களின் செம்பக்கங்கள் நேர்கோடாக இல்லாமல் உண்மையில் வளைவுடன் அமைகிறது.

இந்த வளைவின் அளவு கிட்டத்தட்ட ஒரு அலகில் 1/28 பங்காக (1.245364267°) இருக்கும். இதனால்தான் இந்த வளைவு கண்களுக்குத் தெரிவதில்லை.

படத்திலிருந்து இருவிதமான அமைப்பிலும், நீல மற்றும் சிவப்பு செம்பக்கங்கள் இரண்டும் ஒன்றின் மேலாக (அல்லது கீழாக) மற்றது என அமைகிறன. இதனால் கிடைக்கும் மெல்லிய இணைகரத்தைப் படத்தில் காணலாம். இந்த இணைகரத்தின் பரப்பு சரியாக, இரண்டாவது அமைப்பில் காணாமற்போன சதுரத்தின் (ஒரு கட்டம்) பரப்புக்குச் சமமாக இருக்கும்.

கணிதம் மற்றும் அறிவியல் எழுத்தாளரான "மார்ட்டின் கார்டனரின்" (அமெரிக்கா) கருத்துப்படி, 1953 இல் நியூயார்க் நகர பொழுதுபோக்கு மந்திரவாதியான "பால் கர்ரி" என்பவரால் இப்புதிர் கண்டறியப்பட்டது. எனினும் 16 ஆம் நூற்றாண்டின் தொடக்கத்திலேயே கூறிடல் முரண்பாடு அறியப்பட்டிருந்தது.

இப்புதிரில் வரக்கூடிய முழு எண் அளவுகள் 2, 3, 5, 8, 13 ஃபிபனாச்சி எண்கள். வேறு பல கூறிடல் புதிர்கள், ஃபிபனாச்சி எண்களின் எளிய பண்புகளின் அடிப்படையில் அமைந்துள்ளன.

மேலே தரப்பட்டதைப் போன்ற மற்றுமொரு புதிர் இது. நான்கு சர்வசம நாற்கரங்களையும் ஒரு சிறு சதுரத்தையும் கொண்டு அமைக்கப்பட்ட ஒரு பெரிய சதுரத்தைக் கொண்டுள்ளது. நாற்கரங்களை அவற்றின் மையங்களைப் பொறுத்து சுழற்ற அவை நான்கும் சேர்ந்து நடுவிலுள்ள சிறு சதுரத்தையும் சேர்த்து அடைத்துக் கொண்டது போலத் தோற்றமளிக்கின்றன. எனவே நடுவில் அமைந்திருந்த சிறிய சதுரம் காணாமல் போய்விட்ட மாதிரி ஒரு மாயத் தோற்றம் ஏற்படுகிறது.

இதற்குக் காரணம் சுழற்சிக்கு முன்பும் பின்னரும் உள்ள பெரிய சதுரங்களின் பரப்பளவுகள் சமமாக உள்ளது போல் தோன்றினாலும், உண்மையில் சுழற்சிக்குப் பின் அமையும் பெரிய சதுரத்தின் பரப்பு முன்னதன் பரப்பைவிட சற்றே குறைவானதாக இருக்கும்.

பெரிய சதுரத்தின் பக்கம் "a", ஒவ்வொரு நாற்கரத்தின் எதிரெதிர் பக்கங்களுக்கு இடையேயுள்ள கோணம் "θ" எனில்:

சுழற்சிக்கு முன்னும் பின்னும் உள்ள பெரிய சதுரங்களின் பரப்பளவுகளின் ஈவு sec"θ" − 1. "θ" = 5° எனில், இதன் மதிப்புத் தோராயமாக 1.00765. எனவே இரு சதுரங்களின் பரப்பளவுகளுக்கு இடையேயுள்ள வித்தியாசம் 0.8% ஆக அமையும்.

முதலிலுள்ள சதுர அமைப்பின் சிறு பகுதிகளைக் கொண்டு, இரண்டு வெவ்வேறுவிதமாக வடிவங்கள் உருவாக்கப்படுகின்றன. அவற்றில் பெரியதாக உள்ள அமைப்பில் பகுதிகளுக்கு இடையேயுள்ள இடைவெளிகள், மூலச் சதுர அமைப்பின் இடைவெளிகளைவிட ஒரு அலகு சதுரப் பரப்பளவை அதிகமாகவும், இரண்டாவது அமைப்பில் ஒன்று குறைவாகவும் கொண்டுள்ளதே இப்புதிரின் முரண்பாடு.



</doc>
