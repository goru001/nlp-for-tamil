<doc id="316258" url="https://ta.wikipedia.org/wiki?curid=316258" title="ஒருமைப் பண்பு வகைமை">
ஒருமைப் பண்பு வகைமை

ஒருமைப் பண்பு வகைமை (haplotype) (ஓரக (haploid) மரபு வகைமை) என்பது ஓர் உயிரியின் ஒற்றைப் பெற்றோரில் இருந்து ஒருங்கிய நிலையில் மரபுப் பேறாகப் பெறப்பட்ட மரபன்களின் கணமாகும்..ஒருமைப் பண்புக் குழு என்பது ஒற்றைக் கருவன் பல்லுருவாக்க சடுதிமாற்றத்தால் ஒரு பொது மூதாதையைப் பகிரும் முற்றொருமித்த ஒருமைப்பண்பு வகைமைகளாகும். ஊன்குருத்து மரபன் தாய்க்கால்வழியாகக் கடத்தப்படுகிறது.இது பல்லாயிர ஆண்டுகளுக்கு முந்தையதாகவும் அமையலாம். என்றாலும் மரபியலில் இச்சொல்லுக்குப் பல வரையறைகள் உள்ளன. முதல் வரையறை போர்த்மந்தியூ வரையறையாகும். இதன்படி, இச்சொல் ஓரக (ஒரு குறுமவக) மரபுவகைமையைக் குறிக்கும், ஓரக மரபுவகைமை என்பது குறிப்பிட்ட மாற்றுமரபன் அலகுகளின் (alleles) திரட்சியாகும். அதாவது குறுமவகத்தில் நெருக்கமாகப் பிணைந்த மரபன்களின் கொத்தில் உள்ள ஒருங்கியநிலையில் மரபுப் பேறாகப் பெறப்பட்ட குறிப்பிட்ட மரபன்வரிசைகளாகும். இவை இனப்பெருக்கத்தின்போது பல தலைமுறைகளுக்கு அந்த வரிசைமுறையிலேயே தொடர்ந்து அழியாமல் நிலைக்கும்.

ஒருமைப் பண்புவகைமைக்கான இரண்டாம் வரையறை: எப்போதும் ஒன்றாகவே ஒரு குறுமவகத்தில் தோன்றும் ஒற்றைக் கருவன் பல்லுருவாக்கங்களின் புள்ளியியலாக இணைந்த கணம். இந்த புள்ளியியல் இனைவையும் ஒரு குறிப்பிட்ட ஒருமைப் பண்புவகைமை வரிசைமுறையின் யின் சில மாற்றுமரபன் அலகுகளை இனங்காண்பது, அருகமையும் குறுமவகத்தில் உள்ள இதை நிகர்த்த பிற அனைத்துப் பல்லுருவாக்க இருப்பிடங்களை இனங்காண வழிவகுக்கும் எனக் கருதப்படுகிறது. இது மரபியலாக நிலவும் பொது நோய்களைக் கண்டறியப் பயன்படுகிறது; மாந்தரின நோய்க்கூறுகளை அறியும் இவ்வாய்வு ஒருமைப் பண்புப்படத் திட்டம் வாயிலாக நிகழ்த்தப்படுகிறது .

ஒருமைப் பண்புவகைமைக்கான மற்றொரு வரையறை: ஒருமைப் பண்புவகைமை என்பது தரப்பட்ட மரபன் துண்டத்தின் உள்ளே அமையும் குறிப்பிட்ட சடுதிமாற்றங்களின் தனித்திரட்சியைக் குறிப்பதாக பல மாந்தரின மரபன் ஓர்வுக் குழுமங்கள் கருதுகின்றன/வரையறுக்கின்றன; (காண்க குறுந்தற்போக்கு மீள்வு சடுதிமாற்றம்). 'ஒருமைப் பண்புக் குழு )' எனும் சொல் ஒற்றைக் கருவன் பல்லுருவாக்கங்கள்/தனித்த நிகழ்ச்சி பல்லுருவாக்கங்களைக் குறிக்கிறது. இவை மீள, குறிப்பிட்ட மாந்தரின ஒருமைப் பண்புக் குழுக்களைச் சார்ந்த திரட்சிக்குரிய கவைபிரிவைக் குறிக்கின்றன. (இங்கு கவைபிரிவு என்பது பொது மூதாதையில் இருந்து தோன்றிய மக்களைக் குறிக்கிறது.)

ஓர் உயிரியின் மரபுவகைமை ஒரேவகையில் அதன் ஒருமைப் பண்புக் குழுவைக் குறிக்காது. எடுத்துகாட்டாக, ஓர் ஈரக உயிரியையும் அதன் ஒரே குறுமவகத்தில் அமையும் ஒற்றைக் கருவன் பல்லுருவாக்கங்களாகிய இரு மாற்றுமரபன் அலகுகளின் இருப்புகளையும் கருதுவோம்.. முதல் இருப்பில் "A"அல்லது "T" மாற்றுமரபு அலகும் இரண்டாம் இருப்பில் "G" அல்லது "C" மாற்ருமரபு அலகும் இருப்பதாகக் கருதுவோம். அப்போது இரு இருப்பிடங்களிலும் மூன்றுவேறு மரபுவகைமைகள் அமையும் வாய்ப்பு உள்ளது: அவை முறையே ("AA", "AT", "TT") ("GG", "GC", and "CC") என்பன ஆகும்.ஒரு தனியரின் இரு இருப்புகளில், கீழே உள்ள பென்னட் சதுரத்தில் உள்ளபடி, ஒன்பது ஒருமைப் பண்பு வகைமைகள் அமைய வாய்ப்புள்ளது. ஒரு தனியரின் இந்த இருப்புகளில் ஒன்றிலோ அல்லது இரண்டிலுமோ ஒப்பிணை மாற்றுமரபு அலகுகள் அமைந்தால், ஒருமைப் பண்புக் குழுக்கள் வேறுபாடு இல்லாமல் அமைகின்றன. அதாவது T1T2 அல்லது T2T1 ஆகியவற்றில் வேற்ருமை ஏதும் இருக்காது;இந்நிலையில் T1, T2 இரண்டும் ஒரே இருப்பில் உள்லதாக்க் குறிக்கப்படும். இவற்றை எந்த வரிசைமுறையில் கருதினாலும் பொருளேதும் மாறாமல் இரண்டு T இருப்புகளாக அமையும். ஒரு தனியரின் இந்த இரண்டு இருப்புகளில் ஒவ்வாத பலபடித்தான மாற்ருமரபு அலகுகள் அமைந்தால், பாலினக் கட்டம் இருமைவயம் அல்லது குழ்ப்பமானதாக அமையும். இந்ந்லைகளில்,எந்த ஒருமைப் பண்புக் குழு அதாவது TA அமையுமா அல்லது AT அமையுமா எனக் கூறமுடியாது.

கட்டநிலைக் குழப்பத்தைத் தீர்க்கும் சரியான முறை, மரபன் (டி.என்.ஏ) வரிசைமுறைப்படுத்தலே ஆகும். என்றாலும் , தனியர்களின் பதக்கூறுகளைப் பயன்படுத்தியும் கட்டநிலைக் குழப்பமுள்ள குறிப்பிட்ட ஒருமைப் பண்பு வகைமையின் நிகழ்தகவை மதிப்பிட முடியும்.

குறிப்பிட்ட எண்ணிக்கை தனியர்களின் மரபுவகைமைகள் தரப்பட்டாலும், ஒருமைப் பண்பு வகைமை பிரிதிறனால் அல்லது ஒருமைப் பண்பு வகைமை கட்டம்பிரிப்பு நுட்பத்தால் ஒருமைப் பண்பு வகைமைகளை இனங்காணலாம்.இம்முறைகள் சில ஒருமைப் பண்பு வகைமைகள் சில மரபன்தொகைகளில் பொதுவாக உள்ளன எனும் நோக்கீட்டுப் பட்டறிவைப் பயன்படுத்துகின்றன . எனவே வாய்ப்புள்ள ஒருமைப் பண்பு வகைமை பிரிப்புகளின் கணம் தரப்பட்டால், இம்முறைகள் மொத்தமாக குறைந்த ஒருமைப் பண்பு வகைமைகளைப் பயன்படுத்துபவற்றைத் தேர்வு செய்கின்றன. இம்முறைகளின் தனித்தன்மைகள் வேறுபடுகின்றன. இவற்ரில் சில சேர்மானவியல் அணுகுமுறைகளைப் பின்பற்றுகின்றன (எடுத்துகாட்டு: parsimony). மற்றவை ஒப்பியல்பு சார்புகளைப் பயன்படுத்துகின்றன, அவை ஆர்டி-வியன்பர்கு நெறிமுறை, கூட்டிணைவுக் கோட்பாடு சார்படிமம் அல்லது சீர்நிறை தொகுதித்தோற்றவியல் என்பன ஆகும். இப்படிமங்களின் அளபுருக்கள் பின்னர் மதிப்பிடப்படுகின்றன. இம்மதிப்பீட்டுக்கு எதிர்பார்ப்புப் பெரும்மாக்கல் கணிநெறி அல்லது கணிநிரல்(EM), மார்க்கோவ் தொடர் மாண்டி-கார்லோ (MCMC), அல்லது [[கரவுநிலை மார்க்கொவ் படிமங்கள் (HMM) ஆகியன பயன்படுகின்றன.

நடுநிலைக் கட்ட உயிர்க்கலத்தில் இருந்து தனித்தனி குருமவகங்களை முதலில் பிரித்துப் பின்னர் அதிலுள்ள மாற்றுமரபன் அலகுகளில் உள்ள ஒருமைப் பண்பு வகைமைகளை நேரடியாக பிரித்தாய்வது, நுண்பாய்மவியல் முழு மரபன்தொகை ஒருமைப் பண்பு வகைமை கண்டறிதல் எனப்படுகிறது.

மற்ற குறுமவகங்களைப் போல ஒய் குறுமவகம் இனைகளாக அமைவதில்லை. ஒவ்வொரு ஆணும் ([[XYY நோய்த்தொகை]] உள்ளவர்களைத் தவிர) ஒரேயொரு ஒய் குறுமவகப் படியைக் கொண்டுள்ளார். எ னவே எந்தப் படி மரபாக கையளிக்கப்பட்ட்து என்பதில் வாய்ப்பு வேறுபாடு ஏதும் அமைய வாய்ப்பே இல்லை. மேலும் பெரும்பாலான குறுமவகங்களுக்கு மரபன்வழி மீளிணைவால் படைகளுக்கிடையில் ஏற்படும் இடைமாற்ரங்கள் நிகழவே வாய்ப்பில்லை; இதனால் நிகரிணை மரபன் ஒருமைப் பண்புக் குழுக்களைப் போல ஒய் குறுமவகத்தில் தலைமுறைகளுக்கிடையில் தற்போக்கு சமவாய்ப்பு மாற்றங்கள் ஏற்படவும் வாய்ப்பேதும் இல்லை. ஓர் ஆண் தன் தந்தையின் அதே ஒய் குறுமவக மரபனை சில சடுதிமாற்றங்களுடன் பேரளவில் பகிர்கிறார் ; எனவே ஒய் குறுமவகங்கள் தந்தையில் இருந்து மகனுக்கு அப்படியே பெரிதும் கடத்தப்படுகிறது.ஆனால் இந்நிகழ்வில் ஆன் கால்வழி மாற்றங்களை ஏற்படுத்தும் சிறிதளவு சடுதிமாற்றங்களின் திரள்வும் கூட கடத்தப்படுகிறது.

குறிப்பாக, கால்வழி ஓர்வுகள் தரும் எண்ணிட்ட முடிவுகளைக் குறிக்கும் ஒய் மரபன்கள், சடுதிமாற்றங்களைத் தவிர மற்றபடி, இணக்கமாக அமைதல் வேண்டும்.

ஒற்றைக் கருவன் பல்லுருவாக்க முடிவுகள் ஒத்த தனித்த நிகழ்ச்சி பல்லுருவாக்க முடிவுகள் ஒருமைப் பண்புக் குழுக்களைக் குறிக்கின்றன. குறுந்தற்போக்கு மீள்வுகள் ஒருமைப் பண்பு வகைமைகளைக் குறிக்கின்றன.ஒய் குறுமவக மரபன் ஓர்வில் இருந்து பெறப்படும் முழு ஒய் மரபன் ஒருமைப் பண்புக் குழு பற்றிய முடிவுகளை இருபகுதிகளாகப் பிரிக்கலாம்: அவை ஒன்று, தனித்த நிகச்சி பல்லுருவாக்கம் அல்லது ஒற்றைக் கருவன் பல்லுருவாக்க முடிவுகள், இரண்டு குறுந்தற்போக்கு மீள்நிகழ்வு (மீள்வு) அல்லது நுண்கோள் மரபியல் வரிசைகள் பற்றிய முடிவுகள் ஆகியனவாகும்.

ஒய் குறுமவக மரபன் ஒருமைப் பண்புக் குழுவையும் முழு மாந்தரினக் குடும்பத் தருவில் அவரது இடத்தையும் இனங்காண உதவும். வேறுபட்ட ஒருமைப் பண்புக் குழுக்கள் ஒவ்வொன்றும் குறிப்பிட்ட புவிப்பரப்பில் நிலவும் மரபுவழி மக்கள்தொகைகளை இனங்காட்டுகின்றன; பல்வேறு வட்டாரங்களில் உள்ள அண்மைக்கால மக்கள்தொகைகளில் அமையும் இவற்றின் நிலவல்கள் நடப்பு தனியர்களின் நேரடித் தந்தைவழி மூதாதையர்களின் பத்தாயிரம் ஆண்டுகட்கு முந்தைய நகர்வுகளைக் காட்டுகிறது.

ஒய் மரபன் குறிப்பான்களைக் கண்டறியும் ஓர்வுகள் தரும் முடிவுகளின் கணத்தில் ஒய் குறுந்தற்போக்கு ஒருமைப் பண்பு வகைமை முடிவுகளின் கணமும் உள்ளடங்கும்.

தநிபக்களைப் போலல்லாமல், ஒய் குதமீக்கள் மிகவும் எளிதாகச் சடுதிமாற்றம் அடைகின்றன. எனவே இவற்றைக் கொண்டு அண்மைய கால்வழியைத் தெளிவாகப் பிரித்துணரலாம்.ஒத்த முடிவைப் பகிரும் மரபியல் நிகழ்ச்சியின் கால்வழிகளின் மக்கள்தொகையைக் குறிக்காமல், ஒய் குதமீக்கள் ஒருமைப் பண்பு வகைமைகள் அகல்விரிவான கொத்துருவாக்கமாக அமையும் ஏறக்குறைய ஒத்தமையும் முடிவுகளை தருகின்றன. இந்தக் கொத்து ஒரு மையத்தைக் கொண்டிருக்கும். இம்மையம் நடுமை ஒருமைப் பண்பு வகைமை எனப்படுகிறது. இது முதல் நிறுவல் நிகழ்ச்சியை நிகர்த்ததே. இக்கொத்தின் அகல்விரிவு ஒருமைப் பண்பு வகைமை பன்மைநிலை எனப்படுகிறது. மக்கள்தொகையை வரையறுக்கும் மரபியல் நிகழ்ச்சி நெடுங்காலத்துக்கு முன்பு நிகழ்ந்து அதன் பிறகான மக்கள்தொகை வளர்ச்சியும் அதைத் தொடர்ந்து முன்பாகவே ஏற்பட்டிருந்தால் அதன் சில தனி வழித்தோன்றல்களின் ஒருமைப் பண்பு வகைமையின் பன்மைநிலை பெரிதாக அமையும். என்றாலும் இந்த ஒருமைப் பண்பு வகைமையின் பன்மைநிலை, குறிப்பிட்ட மக்கள்தொகையில் உள்ள தனி வழித்தோன்றல்களுக்குச் சிறிதாக இருந்தால், அந்நிலை அதன் மிக அண்மைய பொது மூதாதையையும் மிக அண்மைய மக்கள்தொகைப் பெருக்கத்தையும் குறிக்கும்.

ஒருமைப் பண்பு வகைமையின் பன்மைநிலை என்பது தரப்பட்ட மக்கள்தொகையில் உள்ள குறிப்பிட்ட ஒருமைப் பண்பு வகைமைக்கான தனித்தன்மையின் அளவாகும். ஒருமைப் பண்பு வகைமையின் பன்மைநிலை (H) கீழ்வருமாறு கணிக்கப்படுகிறது :<br>
formula_1<br>
இங்கு formula_2 என்பது பதக்கூறில் உள்ள ஒவ்வொரு ஒருமைப் பண்பு வகைமைக்கான (சார்பியல்)ஒருமைப் பண்பு வகைமையின் நிகழ்வெண் ஆகும் . formula_3 என்பது பதக்கூற்றின் அளவாகும். ஒருமைப் பண்பு வகைமை ஒவ்வொரு பதக்கூறுக்கும் தனியாகத் தரப்படும்.




[[பகுப்பு:செவ்வியல் மரபியல்]]
[[பகுப்பு:மக்கள்தொகை மரபியல்]]
[[பகுப்பு:மரபுக் கால்வழியியல்]]
[[பகுப்பு:மரபியல் கால்வழி]]

</doc>
<doc id="316268" url="https://ta.wikipedia.org/wiki?curid=316268" title="என்னத்த கன்னையா">
என்னத்த கன்னையா

என்னத்த கன்னையா என்றறியப்படும் கன்னையா, தமிழ்த் திரைப்பட நடிகராவார். முதலாளி எனும் திரைப்படத்தில் நடித்து, ஆரம்ப நாட்களில் ‘முதலாளி' கன்னையா என அறியப்பட்டார். நான் எனும் திரைப்படத்தில் விரக்தியான மனநிலை கொண்டவராக நடித்தார். அதன்பிறகு ‘என்னத்த' கன்னையா என அழைக்கப்படலானார்.



</doc>
<doc id="316272" url="https://ta.wikipedia.org/wiki?curid=316272" title="பீமரத சாந்தி">
பீமரத சாந்தி

பீமரத சாந்தி, ஒருவருக்கு அதிபௌதீகம் (இயற்கை), அதிதைவீகம் (தெய்வங்கள்), அத்யாத்மீகம் (தன் செயல்கள்) ஆகியவைகளால் தனக்கு ஏற்படும் தீயபலன்களிலிருந்து காத்துக் கொள்ளவும், 70 ஆம் ஆண்டு துவங்கும் போது பீமன் எனும் ருத்தரனை அமைதிப் படுத்தும் நோக்கில் "பீமரத சாந்தி" எனும் சடங்கு செய்யப்படுகிறது.>



</doc>
<doc id="316274" url="https://ta.wikipedia.org/wiki?curid=316274" title="கடல் முள்ளெலி">
கடல் முள்ளெலி

கடல் முள்ளெலி (ஆங்கிலம்: "Sea urchin") என்பது சிறிய, கூர்மையான முட்கள் கொண்ட, கோளவடிவமுள்ள ஒரு கடல்வாழ் விலங்கினமாகும். இது தமிழில் கடல் மூரை, கடல் ஊமத்தை போன்ற பெயர்களாலும் அழைக்கப்படுகிறது. 'கடல் குக்கீகள்' ("sand dollars") போன்று தங்களுடைய நெருங்கிய உறவினர்களோடு ஒட்டி கொண்டு வாழக்கூடிய இவைகள், முட்தோலித் தொகுதிக்குள் உள்ள 'எசினோய்டியா' ("Echinoidea") வரிசையை சார்ந்தவையாகும். இவற்றின் உடலில் உள்ள முட்களுக்கு ‘மூராங்குச்சி’ என்ற பெயர் உண்டு. இந்த மூராங்குச்சிகளை சிலேட்டுப் பலகைகளில் எழுதுகோலாகப் பயன்படுத்த முடியும் கடற்கரை சிற்றூர்களைச் சேர்ந்த சிறுவர்கள் இதை பலகைகளில் எழுதப்பயன்படுத்துவர்.


</doc>
<doc id="316276" url="https://ta.wikipedia.org/wiki?curid=316276" title="நாகி நோடா">
நாகி நோடா

நாகி நோடா (Nagi Noda 18, நவம்பர் 1973- 7, செப்டம்பர் 2008) சப்பான் நாட்டின் டோக்கியோவில் பிறந்த பெண் கலைஞர், வடிவமைப்பாளர், விளம்பர இயக்குநர், இசை காணொளிகள் உருவாக்கிய கலை இயக்குநர் ஆவார்.

நைக், லபோரேட், பேனசோனிக், கொக்கக் கோலா போன்ற பெரும் குழுமங்களுக்கு விளம்பரங்கள் தயாரித்துக் கொடுத்தார். பதினைந்துக்கும் மேற்பட்ட விளம்பர மாடல்களை உருவாக்கினார். பெண்களின் நீண்ட கூந்தல்களில் வகை வகையாக வடிவங்கள் செய்தார். கூந்தல்களில் விலங்குகளின் உருவங்களையும் பின்னிக்காட்டினார். 

2008 ஆம் ஆண்டில் நாகி நோடா ஒரு வாகன விபத்தில் இறந்தார்.


</doc>
<doc id="316284" url="https://ta.wikipedia.org/wiki?curid=316284" title="அந்தோனியோ குத்தேரசு">
அந்தோனியோ குத்தேரசு

அந்தோனியோ மானுவல் டி ஒலிவீரா குத்தேரசு ("António Manuel de Oliveira Guterres" (; பிறப்பு 30 ஏப்ரல் 1949)ஐக்கிய நாடுகள் அவையின் ஒன்பதாவது பொதுச் செயலாளர் ஆவார். எட்டாவது பொதுச் செயலாளர் பான் கி மூன் ஒய்வு பெற்றவுடன் 2017 சனவரி ஒன்று முதல் அப்பொறுப்பை இவர் ஏற்றார். போர்த்துக்கேய அரசியல்வாதியும் பேராளரும் ஆவார்; 1995ஆம் ஆண்டு முதல் 2002 வரை போர்த்துக்கல்லின் பிரதமராக இருந்தவர். இவர் அக்டோபர் 5, 2016இல் ஐக்கிய நாடுகள் சபையின் பொதுச் செயலாளராகத் தேர்ந்தெடுக்கப்பட்டார்; சோசலிசக் கட்சிகளின் பன்னாட்டு அமைப்பிற்கு தலைவராகவும் இருந்துள்ளார். சூன் 2005 முதல் திசம்பர் 2015 வரை அகதிகளுக்கான ஐக்கிய நாடுகளின் ஆணையராகப் பணியாற்றினார். 


</doc>
<doc id="316288" url="https://ta.wikipedia.org/wiki?curid=316288" title="சிறந்த ஆண் பின்னணிப் பாடகருக்கான தேசியத் திரைப்பட விருது">
சிறந்த ஆண் பின்னணிப் பாடகருக்கான தேசியத் திரைப்பட விருது

சிறந்த ஆண் பின்னணிப் பாடகருக்கான தேசியத் திரைப்பட விருது ("National Film Award for Best Male Playback Singer") 1967 முதல், ஒவ்வொரு ஆண்டும் நடைபெறும் இந்திய தேசியத் திரைப்பட விருதுகள் விழாவில் அந்தந்த ஆண்டில் வெளிவந்த இந்தியத் திரைப்படங்களில் பின்னணி பாடிய ஆண் பாடகர்களில் சிறந்தவரைத் தேர்ந்தெடுத்து வழங்கி சிறப்பிக்கப்படுகிறது. இவ்விருதினைப்பெற்ற முதல் பின்னணிப் பாடகர் மகேந்திர கபூர் (1967) ஆவார். கே. ஜே. யேசுதாஸ் அதிகமுறை (ஏழு முறை) இவ்விருதுபெற்றவராவார். இவரது இவ்விருதுபெற்ற பாடல்கள் மலையாளம், தெலுங்கு இந்தி என மூன்று மொழிகளிலும் அமைந்தவை. இவருக்கு அடுத்ததாக எஸ். பி. பாலசுப்பிரமணியம் இந்தி, கன்னடம், தமிழ், தெலுங்கு ஆகிய நான்கு மொழிகளில் பாடிய பாடல்களுக்கு ஆறுமுறை இவ்விருதினைப் பெற்று இரண்டாம்நிலையிலும், சங்கர் மகாதேவன் மற்றும் உதித் நாராயண் இருவரும் மூன்றுமுறை இவ்விருது வென்று மூன்றாம் நிலையிலும் உள்ளனர். மன்னா தே, ஹேமந்த குமார், எம். ஜி. சிறீகுமார், அரிகரன் ஆகியோர் இருமுறை இவ்விருது பெற்றுள்ளனர்.



</doc>
<doc id="316290" url="https://ta.wikipedia.org/wiki?curid=316290" title="சந்திரகுப்த சாணக்யா">
சந்திரகுப்த சாணக்யா

சந்திரகுப்த சாணக்யா ஒரு இந்திய வரலாற்றுத் தமிழ் திரைப்படமாகும். 1940ஆம் ஆண்டு வெளியான இப்படத்தை எஸ். சி. சாச்சி (எஸ். சி. சதாசிவம்) இயக்கியிருந்தார். பவானி கே. சாம்பமூர்த்தி, என். சி. வசந்தகோகிலம் ஆகியோர் முக்கிய பாத்திரங்களில் நடித்தனர்.

மௌரிய பேரரசைத் தோற்றுவித்தவர் சந்திரகுப்தர். அவரது ஆலோசகராக இருந்தவர் சாணக்கியர். "அர்த்தசாஸ்திரம்" என்னும் அரசியல் நூலை எழுதிய கௌடில்யர் தான் சாணக்கியர் என பாரம்பரியமாக சொல்லப்படுகிறது. இவர்களின் வரலாறே இந்தத் திரைப்படமாகும்
பவானி கே. சாம்பமூர்த்தி<br>என். சி. வசந்தகோகிலம்<br>ப்ரஹதாம்பாள்<br>டி. கே. கல்யாணம்<br>எஸ். எஸ். கொக்கோ<br>பி. சாரதாம்பாள்

திரைப்படத்துக்கு இசையமைத்தவர் பாபநாசம் சிவன். கருநாடக இசை பாடகியாகவும் விளங்கிய என். சி. வசந்தகோகிலம் சில பாடல்களைப் பாடினார்.


</doc>
<doc id="316295" url="https://ta.wikipedia.org/wiki?curid=316295" title="இராமாயணம் (1932 திரைப்படம்)">
இராமாயணம் (1932 திரைப்படம்)

இராமாயணம் 1932ஆம் ஆண்டு வெளிவந்த தமிழ்த் திரைப்படமாகும். இது கல்கத்தாவில் தயாரிக்கப்பட்ட புராணப் படமாகும். இத்திரைப்படத்தில் டி. எஸ். மணி, டி. பி. ராஜலட்சுமி உள்ளிட்ட பலரும் நடித்துள்ளனர்.



</doc>
<doc id="316297" url="https://ta.wikipedia.org/wiki?curid=316297" title="ஸ்ரீ கிருஷ்ண முராரி (1934 திரைப்படம்)">
ஸ்ரீ கிருஷ்ண முராரி (1934 திரைப்படம்)

கிருஷ்ண முராரி (ஸ்ரீ) அல்லது கிருஷ்ண முராரி (ஸ்ரீ) 1934ஆம் ஆண்டு வெளிவந்த தமிழ்த் திரைப்படமாகும். இப் புராணத் திரைப்படம் பம்பாயில் தயாரிக்கப்பட்டது. சுதர்சன் டாக்கோபோன் தயாரித்த இத்திரைப்படத்தில் நடித்தவர்கள் பற்றிய குறிப்புகள் அறியப்படவில்லை.



</doc>
<doc id="316298" url="https://ta.wikipedia.org/wiki?curid=316298" title="கோவலன் (1934 திரைப்படம்)">
கோவலன் (1934 திரைப்படம்)

கோவலன் 1934ஆம் ஆண்டு வெளிவந்த தமிழ்த் திரைப்படமாகும். இது ஒரு வரலாற்றுப் படமாகும். 14,861 அடி நீளம்கொண்ட இத்திரைப்படம் கல்கத்தாவில் தயாரிக்கப்பட்டது. ராயல் டாக்கீஸ் தயாரித்த இத்திரைப்படத்தில், வி. ஏ. செல்லப்பா, டி. பி. ராஜலட்சுமி உள்ளிட்ட பலரும் நடித்துள்ளனர்.



</doc>
<doc id="316304" url="https://ta.wikipedia.org/wiki?curid=316304" title="மகர் நோன்பு">
மகர் நோன்பு

மகர்நோன்பு என்பது தமிழ்நாட்டின் விருதுநகரில் பெண் பார்க்கும் படலத்துடனும் நடத்தப்படும் ஓரு நிகழ்வு ஆகும். இது நவராத்திரி விழா நிறைவு நாளான விசயதசமியன்று அனைத்து சமுதாயத்தினராலும் கொண்டாடப்படுகிறது. இது ஒருவகை சுயம்வரமாகவும் உள்ளது.
விருதுநகரில் பராசக்தி மாரியம்மன் கோயிலில் பங்குனி பொங்கல் திருவிழாவை அடுத்து நடத்தப்படும் பெரிய விழா இந்த மகர்நோன்பு திருவிழா. இந்த விழா விசயதசமி நாளில் துர்க்கை, அசுரனை வதம் செய்வதைக் கொண்டாடும் வகையில் நடத்தப்பட்டுகிறது. விழா நாளன்று இங்கு வாழும் முதன்மைச் சாதியினர் தங்கள் சாதியினரில் குறிப்பிட்ட ஒருவரைத் தேர்ந்தெடுத்து அவருக்குப் புலி வேடமிட்டு தங்கள் பகுதியிலிருந்து வாணவேடிக்கைகளுடன் ஊர்வலமாக அழைத்து வருவர். அவர்களுடன் அச்சாதியைச் சேர்ந்த ஆண்கள், பெண்கள், சிறுவர், பெரியவர்களும் கலந்து கொண்டு ஊர்வலமாக வருவர். 

விழாவின்போது திருமணமாகாத இளம் பெண்கள் பலர் குடும்பம் குடும்பமாக வந்திருந்து ஊர்வலத்தைக் காண்பர் இந்நிகழ்வின்போது உறவினர்கள் மூலம் மாப்பிள்ளை வீட்டார் திருமணத்துக்குத் தயாராக உள்ள பெண்கள் பற்றியும், பெண் வீட்டார் மாப்பிள்ளை வீட்டாரைப் பற்றியும் உடன் வந்திருந்த உறவினர்கள் மூலம் ஒருவருக்கொருவர் விசாரித்துக்கெள்வர். இதன்வழியாக விழாவின்போது, யார் வீட்டில் பெண் உள்ளனர் என்பதை மாப்பிள்ளை வீட்டார் பார்த்துக் கொள்வர். திருவிழாவின்போது மாப்பிள்ளை வீட்டார் சாடைமாடையாக பெண்ணையும் பார்த்துக்கொள்வர். பின்னர், அவரவர் வீடுகளுக்குச் சென்றபின் யாரைப் பேசி முடிக்கலாம் என்று தீர்மானித்து பெண் பார்க்கச் சென்று பேசி முடித்து சம்பந்தம் செய்துகொள்வர். 


</doc>
<doc id="316312" url="https://ta.wikipedia.org/wiki?curid=316312" title="உடல் உறுப்புகள் கொடை, உறுப்பு மாற்றத்திற்கான உலக நாள்">
உடல் உறுப்புகள் கொடை, உறுப்பு மாற்றத்திற்கான உலக நாள்

உடல் உறுப்புகள் கொடை, உறுப்பு மாற்றத்திற்கான உலக நாள் ("World Day for Organ Donation and Transplantation") 2005 ஆம் ஆண்டிலிருந்து அக்டோபர் 14 இல் இந்நாள் ஆண்டுதோறும் கொண்டாடப்படுகிறது.

ஒருவர் இறந்த பிறகு அவரது உடல் உறுப்புகளைத் தேவைப்படும் மற்றொருவருக்கு அளிப்பதே உடல் உறுப்புத் தானம் எனப்படுகிறது. ஒருவர் இருபதிற்கும் மேற்பட்ட உறுப்புகளைத் தானமாக வழங்கலாம். இறந்த பிறகு யாருக்கும் பயன்படாது போகின்ற உறுப்புகளைத் தானம் செய்வதன்மூலம் பலரை வாழ வைக்கலாம். உடல் உறுப்புதானத்தை வலியுறுத்தி 2005 ஆம் ஆண்டிலிருந்து அக்டோபர் 14 இல் இத்தினம் கொண்டாடப்படுகிறது.


</doc>
<doc id="316332" url="https://ta.wikipedia.org/wiki?curid=316332" title="நீத்தா அம்பானி">
நீத்தா அம்பானி

நீத்தா அம்பானி (Nita ambani 1 நவம்பர் 1963) என்பவர் ரிலையன்சு பவுண்டேசன் என்னும் அறக்கட்டளையின் தலைவர் ஆவார். இவர் ரிலையன்சு இண்டஸ்ட்ரீஸ் என்ற குழுமத்தின் தலைவர் முகேசு அம்பானியின் மனைவி ஆவார். இந்தியாவின் பணக்காரப் பெண்மணிகளுள் ஒருவர் ஆவார். இவரது சொத்தின் மதிப்பு 40 பில்லியன் அமெரிக்க டாலர்களாகும். மும்பை இந்தியன்ஸ் எனும் துடுப்பாட்ட அணியின் உரிமையாளர் ஆவார். இவர் கலைப் பொருள் சேகரிப்பாளராகவும் அறியப்படுகிறார். மும்பையில் அமைந்துள்ள "தீருபாய் அம்பானி சர்வதேசப் பள்ளி"யின் நிறுவனர் ஆவார்.

நீத்தா அம்பானி மும்பையில் ஓர் நடுத்தர குஜராத்திய குடும்பத்தில் பிறந்தவர். ரவீந்திர தலால், பூர்ணிமா தலால் இணையருக்குப் பிறந்தார். வணிகவியலில் இளங்கலைப் பட்டம் பெற்றார். பரத நாட்டியமும் கற்றுக் கொண்டார்.
1997 ல் ஜாம்நகரில் ரிலையன்சு ஊழியர்களுக்காக தங்குமிடம் கட்டிக்கொடுக்கும் தொழிலில் ஈடுபடலானார். இத்திட்டமானது மிகச் சிறப்பாக திட்டமிடப்பட்டு செயல்படுத்தப்பட்ட ஒன்றாகும். மேலும் இத்திட்டம் சுற்றுச்சூழலுக்கு உகந்ததாக வடிவமைக்கப்பட்டது. 17,000 அதிகமான குடியிருப்புகளுடன் கட்டப்பட்டது. இன்று ஜாம்நகர் குடியிருப்பு 1,00,000 மாங்காய் மரங்களுடன் காணப்படுகிறது.

2010 ஆம் ஆண்டில் ஆரம்பிக்கப்பட்ட ரிலையன்ஸ் பவுண்டேசன் நீத்தா அம்பானியால் நடத்தப்படுகிறது. ரிலையன்ஸ் இண்டஸ்ட்ரீஸ் நிறுவனத்துடன் இது இணைக்கப்பட்டுள்ளது. இந்தியாவிலுள்ள மிகப்பெரிய பவுண்டேசன்களுள் இதுவும் ஒன்றாகும். கல்வி, விளையாட்டு, உடல்நலம், அவசரக்கால உதவி, பெண்கள் முன்னேற்றம் ஆகிய துறைகளில் இது செயல்படுகிறது.

இந்தியன் ப்ரீமியர் லீக் துடுப்பாட்ட அணிகளுள் ஒன்றான மும்பை இந்தியன்ஸ் அணியின் உரிமையாளர் இவர் ஆவார். இவ்வணி சேம்பியன் விருதினை 2011 மற்றும் 2013 ஆம் ஆண்டுகளில் பெற்றது. மேலும் இந்தியன் ப்ரீமியர் லீக் போட்டிகளில் 2013,2015 மற்றும் 2017 ஆம் ஆண்டுகளில் வெற்றி பெற்றது. அனைவருக்கும் கல்வி (Education for All) எனும் திட்டத்தினையும் மும்பை இந்தியன்ஸ் அணி முன்னெடுத்துச் செய்கிறது. வாய்ப்புக்கிடைக்காத 70,000 குழந்தைகளுக்கு அனைவருக்கும் கல்வி திட்டத்தின் மூலம் நவீன வழிக் கல்வி பெற வழிவகை செய்யப்பட்டுள்ளது.

"தீருபாய் அம்பானி சர்வதேசப் பள்ளி"யினை உருவாக்கி நிருவகித்து வருகிறார். இந்தியாவின் மிகச் சிறந்த பள்ளியாக இப்பள்ளி திகழ்கிறது. என்.டி.டி.வி, இந்துஸ்தான் டைம்ஸ் போன்ற இதழ்கள் இப்பள்ளியை இந்தியாவின் தரவரிசையில் முதலிடம் பெறும் பள்ளி எனக் குறிப்பிட்டுள்ளனர்.

சர்வதேச ஒலிம்பிக் அமைப்பின் உறுப்பினராகவும் நீத்தா அம்பானி உள்ளார். 3 ஜூன் 2016 அன்று உறுப்பினராக நியமிக்கப்பட்ட எண்வரில் நீத்தா அம்பானியும் ஒருவர். சர்வதேச ஒலிம்பிக் அமைப்பி 129 வது கூட்டத்தில் இவர்கள் தேர்ந்தெடுக்கப்பட்டனர். 4 ஆகஸ்ட் 2016 உறுப்பினராக இவர் அறிவிக்கப்பட்டார். இந்தியாவிலிருந்து இப்பதவியைப் பெற்ற முதல் பெண்மணி இவராவார்.



</doc>
<doc id="316334" url="https://ta.wikipedia.org/wiki?curid=316334" title="சீதா வனவாசம் (1934 திரைப்படம்)">
சீதா வனவாசம் (1934 திரைப்படம்)

சீதா வனவாசம் 1934ஆம் ஆண்டு, வெளிவந்த தமிழ்த் திரைப்படமாகும். ஈஸ்ட் இந்தியா கம்பெனி தயாரித்த இத்திரைப்படத்தில், அண்ணாஜி ராவ், திருச்சூர் ருக்மணி உள்ளிட்ட பலரும் நடித்துள்ளனர்.


</doc>
<doc id="316335" url="https://ta.wikipedia.org/wiki?curid=316335" title="தசாவதாரம் (1934 திரைப்படம்)">
தசாவதாரம் (1934 திரைப்படம்)

தசாவதாரம் 1934ஆம் ஆண்டு வெளிவந்த 20,000 அடி நீளமுடைய தமிழ்த் திரைப்படமாகும். ஜெயவாணி பிலிம்ஸ் தயாரித்த இத்திரைப்படத்தில், மணி சாரதாம்பாள் உள்ளிட்ட பலரும் நடித்துள்ளனர்.


</doc>
<doc id="316339" url="https://ta.wikipedia.org/wiki?curid=316339" title="வெப்ப அடக்கம்">
வெப்ப அடக்கம்

வெப்ப அடக்கம் ("Enthalpy") என்பது ஒரு வெப்ப இயக்கவியல் கட்டகத்திலுள்ள மொத்த ஆற்றலின் அளவாகும். இது ஒரு கட்டகத்தை உருவாக்க வேண்டிய ஆற்றலான உள்ளார்ந்த ஆற்றலினையும், அதன் சூழலைக் கிடத்தவும், அதன் கொளுமை (கொள்ளளவு) மற்றும் அழுத்தத்தை நிறுவவும் வேண்டிய ஆற்றல் அளவையும் உள்ளடக்கியது.

இது ஒரு வெப்ப இயக்கவியல் பொந்திகை ஆகும். இது ஒரு நிலைபந்தமும் வியல்ந்த எண்ணுதியும் ஆகும். அனைத்துலக முறை அலகுகளின்படி வெப்ப அடக்கத்தின் அலகு ஜூல், ஆனால் பிரித்தானிய வெப்ப அலகு மற்றும் கலோரி போன்ற வழமையான வேறு அலகுகளும் வரலாறாக பயன்படுத்தப்படுகின்றன.

வேதியியல், உயிரியல் மற்றும் இயற்பியல் தொகுதிகளின் ஆற்றல் இடமாற்ற அளவீடுகளில் "வெப்ப அடக்கம்" வெகுவாகப் பயன்படுத்தப்படுகிறது, ஏனெனில் இது "ஆற்றல் இடமாற்றத்தின்" கணக்கீடுகளை எளிமைப்படுத்துகிறது. ஏனெனில் வெப்ப அடக்கத்தின் மாற்றம், தொகுதியின் விரிவாக்கத்தால் சூழலுக்கு மாற்றப்படும் ஆற்றலையும் கணக்கில் கொள்கிறது.

தொகுதியின் மொத்த வெப்ப அடக்கம், H, நேராக அளவிடமுடியாத ஒன்றாகும். எனவே வெப்ப அடக்கத்தின் மாற்றம், ΔH, பொதுவாகப் பயன்படுத்தப்படுகிறது. வெப்ப அடக்கத்தின் மாற்றம் (ΔH) நேர்மறையானதாக இருப்பின் அது வெப்பங்கொள் வினையாகும், எதிர்மறையாக இருப்பின் அது வெப்ப உமிழ் வினையாகும். வெப்ப அடக்கத்தின் மாற்றமானது (ΔH), ஒரு தொகுதியின் மீது செய்யப்பட்ட எந்திரவியலல்லாத வேலை மற்றும் சேர்க்கப்பட்ட வெப்பம் ஆகியவற்றின் கூட்டுத்தொகையாகும்.

நிலையான அழுத்தத்தில் செய்யப்படும் பகுதிநிலைச் செயலாக்கத்தில், வெப்ப அடக்க மாற்றமானது (ΔH) தொகுதியின் உள்ளடக்க ஆற்றலின் மாற்றம் மற்றும் சூழல்மீது அத்தொகுதி செய்த வேலை ஆகியவற்றின் கூட்டுத்தொகையாகும். அதாவது அதுபோன்ற நிலைகளில் வெப்ப அடக்க மாற்றம் (ΔH) ஒரு வேதிவினையில் வெப்ப உறிஞ்சல் (அல்லது வெப்ப உமிழ்ச்சி) ஆகும். வேதிப்பொருட்களின் வெப்ப அடக்கம் செந்தர நிலையை எடுத்துக் கொள்கின்றன; அதாவது 1 வளிமண்டல அழுத்தத்தில் மிகச்சரியாக 25 °C ஆகும்.

மொத்த வெப்பம் (Total heat) என்பது ஒரு கிராம் நிறையுடைய ஒரு திண்ம நிலையிலுள்ள பொருளை முழுவதும் அதன் ஆவிநிலைக்கு மாற்றத் தேவைப்படும் மொத்த வெப்பமாகும். உதாரணத்திற்கு ஒரு கிராம் பனிக்கட்டியினை எடுத்துக் கொள்வோம். இதனை சுழிநிலையிலுள்ள நீராக மாற்ற 80 கலோரி வெப்பம் தேவைப்படுகிறது. மேலும் இதனை 100 டிகிரி வெப்பநிலையிலுள்ள நீராக மாற்ற 100 கலோரி வெப்பம் வேண்டப்படுகிறது. 100 டிகிரி வெப்பநிலையிலுள்ள நீரை நீராவியாக்க 540 கலோரி வெப்பமும் தேவைப்படுகிறது.ஆக மொத்தம் 80 + 100 +540 = 720 கலோரி வெப்பம் தேவை. இது 720*4.2 =3024 சூல் அளவிற்குச் சமமாகும்.




</doc>
<doc id="316356" url="https://ta.wikipedia.org/wiki?curid=316356" title="துவாரபாலகர் (சைவ சமயம்)">
துவாரபாலகர் (சைவ சமயம்)

துவாரபாலகர் என்பவர் இந்து சமயக் கோயில்களில் மூலவருக்கு முன்பு இருபுறமும் காணப்படும் வாயிற்காவலர்கள் ஆவர். சைவ சமயத்தில் மூல முதற்கடவுளாக கருதப்படும் சிவபெருமானுக்கு எண்ணற்ற துவாரபாலகர்கள் காணப்படுகிறார்கள். பெரும்பாலும் இவர்களை இணையாக அறியப்படுகிறார்கள். 

சிவாலயங்களில் எண்ணற்ற துவாரபாலகர்கள் உள்ளார்கள். அவர்களில் சண்டி - முண்டி, சண்டன் - பிரசண்டன், திரிசூலநாதர் - மழுவுடையார், உய்யக்கொண்டார் - ஆட்கொண்டார், பிரம்மா - திருமால் ஆகிய ஐந்து இணை துவாரபாலகர்கள் பற்றிய செய்திகள் தெரிகின்றன. 

இவர்களில் சண்டன் - பிரசண்டன் இணை மிகவும் வலிமையானவர்கள் என்று கூறப்படுகிறது. தமிழில் தமிழில் "தட்டிக் கேட்க ஆளில்லை என்றால் தம்பி சண்ட, பிரசண்டன்" என்றொரு பழமொழி உள்ளது. 

திரிசூலநாதர் என்பவர் சிவபெருமானின் சூலமாவார். இவருடைய சிற்பத்தின் தலைப்பகுதியின் பின்பக்கத்தில் திரிசூல வடிவம் காணப்படுகிறது. மழுவுடையார் என்பவர் சிவபெருமானின் கைகளில் இருக்கும் மழு ஆயுதமாவார். இவருடைய சிற்பத்தின் நெற்றிப் பகுதியில் மழுவேப் போன்ற புடைப்பு உள்ளது. 

பிரம்மனிடம் வரம் பெற்ற தாரகாட்சன், கமலாட்சன், வித்யுன்மாலி என்ற மூன்று அரக்கர்கள், முப்புரம் எனும் தங்கம், வெள்ளி, இரும்பு எனும் மூன்று பறக்கும் கோட்டைகளைப் பெற்றனர். அவர்கள் பறக்கும் கோட்டையில் ஏறி எண்ணற்ற உலகங்களைப் பிடித்து தேவர்கள் போன்றோர்களே கொடுமை செய்தார்கள். தேவர்களும், பிரம்மா, திருமாலும் சிவபெருமானிடம் தங்களை காத்தருள வேண்டினர். சிவபெருமான் தேவர்களை தேராகவும், பிரம்மா தேரோட்டியாகவும், அந்த தேருக்கு திருமால் பறக்கும் சிறகாகவும் கொண்டு போர்தொடுத்தார். அந்த அரக்கர்கள் வசித்த முப்புரங்களை தன்னுடைய புன்சிரிப்பால் எரித்தார். அதனால் சிவபெருமானை முப்புரம் எரித்த நாயகன் என்ற பொருளில் திரிபுரதகனர் என்று அழைக்கின்றனர். அப்போது எழுந்த தீயில் பூவாக லிங்கம் தோன்றியது அதனை இரு அரக்கர்கள் கட்டிப்பிடித்தனர். அவர்களே சண்டி, முண்டி என்ற இரு துவாரபாலகர்களாக ஆனார்கள்.

நந்தி மற்றும் மகாகாளர் ஆகியோர் சிவபெருமானின் துவாரபாலகர்களாக சில கோயில்களில் உள்ளார்கள். கர்நாடக மாநிலம் தலக்காடு வைத்தியநாதர் கோயிலில் மூலவர் சன்னதிக்கு முன்பு இந்த இருவரும் காவலில் உள்ளார்கள். இச்சிவாலயத்தில் நந்தி ஆண் கல்லிலாலும், மகாகாளர் பெண் கல்லாலும் வடிவமைக்கப்பட்டுள்ளார்கள். இந்த நந்தி சிலையை தட்டினால் கண்டநாதம் என்ற மணி ஓசைக் கேட்கிறது. மகாகாளர் சிலையை தட்டினால் தாளநாதம் என்ற மணி ஓசைக் கேட்கிறது. 

நந்தியையும் மகாகாளரையும் பற்றி பன்னிரு திருமுறைகளில் பாடப்பட்டுள்ளது. 

உய்யக்கொண்டார், ஆட்கொண்டார் இணையானது திருச்சிராப்பள்ளி மாவட்டம் முசிறி நகரில் உள்ள சந்திரமௌலீசுவரர் கோயிலில் உள்ளனர். துவாரபாலகர்களுக்கு உரிய கதையுடனும், பின்னிரு கைகளில் ஆயுதங்களையும் தாங்கியபடி உள்ளார்கள்.

ஆந்திரா மாநிலம் நெல்லூர் மாவட்டம் உதயகிரிக்கு அருகே பைரவகொண்டா என்ற மலையின் மீது உள்ள குடைவரைக் கோயிலில் பிரம்மாவும், திருமாலும் துவாரபாலகர்களாக இருக்கின்றர்கள். குடைவரைக் கோயிலாக இருப்பதால் இருவர் திருவுருவங்களும் முன்புறம் செதுக்கப்பட்டிருக்க, லிங்க வடிவம் தனியாக கருவறைக்குள் செதுக்கப்பட்டுள்ளது.

தமிழ்நாட்டில் திண்டிவனம் நகரில் திந்திரிணீஸ்வரர் சிவாலயத்தில் ஒரே ஒரு துவாரபாலகர் மட்டுமே உள்ளார். திண்டி எனும் பெயருடைய துவாரபாலகர் இத்தலத்தில் சிவபெருமானை வழிபட்டமையால், திண்டிவனம் என இவ்வூர் பெயர் பெற்றது. பொதுவாக இந்துக் கோயில்களில் இரண்டு துவாரபாலகர்கள் இருப்பது வழமை. அவ்வாறு இல்லாமல் ஒரே ஒரு துவாரபாலகர் மட்டும் இருப்பது சிறப்பாகும். 


</doc>
<doc id="316362" url="https://ta.wikipedia.org/wiki?curid=316362" title="சுபுதை">
சுபுதை

சுபுதை (ஆங்கிலம்:Subutai, இலக்கிய நய மங்கோலியம்: "சுபுகடை" அல்லது "சுபுஅடை"; துவ மொழி:Сүбэдэй; மங்கோலியம்: Сүбээдэй, "சுபேடெய்"; சீன மொழி:速不台 1175–1248) ஓர் உரியங்கை இனத்தைச் சேர்ந்த தளபதி ஆவார். இவர் செங்கிஸ் கான் மற்றும் ஒகோடி கானின் முதன்மை இராணுவ போர்த்தலைவரும் ஆவார். இவர் இருபதுக்கும் மேற்பட்ட இராணுவ நடவடிக்கைகளை மேற்கொண்டுள்ளார். இதன் மூலம் முப்பத்தி இரண்டு நாடுகள் மற்றும் அறுபத்தைந்து போர்களை வெற்றுள்ளார். இவர் வரலாற்றில் வேறு எந்த தளபதியையும் விட அதிக இடங்களில் வெற்றிகள் பெற்றுள்ளார். அவர் கற்பனை மற்றும் அதிநவீன உத்திகள் மூலம் ஒன்றுக்கொன்று சுமார் நூற்றுக்கணக்கான கிலோமீட்டர்கள் தொலைவில் இருந்த சேனைகளை ஒருங்கிணைத்து இயக்கி வெற்றிகளைப் பெற்றுள்ளார். மேலும் ஒன்றுக்கொன்று ஐந்நூறு கிலோ மீட்டர் தொலைவிலிருந்த ஹங்கேரி மற்றும் போலந்து படைகளை இரண்டு நாட்களுக்குள் அழித்ததற்காக நினைவு கூரப்படுகிறார்.


</doc>
<doc id="316363" url="https://ta.wikipedia.org/wiki?curid=316363" title="செல்மே">
செல்மே

செல்மே (, c.1160 - ?) ஒரு படைத்தலைவரும் செங்கிஸ் கானின் நெருங்கிய தோழரும் ஆவார். இவர் மங்கோலிய படைத்தளபதி சுபுதையின் அண்ணன் ஆவார். இவர் ஓர் ஆயிரம் வீரர்களுக்கு (மிங்கன்) தலைவனாக நியமிக்கப்பட்டார்.

மங்கோலியர்களின் இரகசிய வரலாற்றின்படி இவர் குழந்தையாய் இருந்தபொழுது தெமுசினிடம் (செங்கிஸ் கான்) கொடுக்கப்பட்டார், ஆனால் இளவயது காரணமாக திருப்பி அனுப்பப்பட்டார். தெமுசின் வாங் கானை சந்தித்தபோது, இவரது தந்தை சர்சியுடை மீண்டும் இவரை தெமுசினிடம் கொடுத்தார். இவர் எதற்காக கொடுக்கப்பட்டார் என்பதற்கான தெளிவான தகவல்கள் இல்லை. 

வருங்காலத் தளபதி செபேயின் அம்பால் தெமுசின் கழுத்தில் காயமுற்றபோது, அவரிடமிருந்து விஷம் கலந்த இரத்தத்தை உறிஞ்சி வெளியெடுத்துக் காப்பாற்றினார். மேலும் தெமுசினுக்காக எதிரிகளின் கூடாரத்திலிருந்து தயிரை (பால் கிடைக்காததால்) இரவு நேரத்தில் எடுத்து வந்தார்.


</doc>
<doc id="316364" url="https://ta.wikipedia.org/wiki?curid=316364" title="ராணி லலிதாங்கி">
ராணி லலிதாங்கி

ராணி லலிதாங்கி ஒரு இந்திய தமிழ் திரைப்படமாகும். டி. ஆர். ரகுநாத் இயக்கிய இத்திரைப்படத்தில் சிவாஜி கணேசன், பி. பானுமதி முக்கிய பாத்திரங்களில் நடித்துள்ளனர்.

ஒரு ஆணைப்போல பெண்ணாலும் நாட்டை ஆளமுடியும் என்று காட்டுவது போல ராணி லலிதாங்கி ஒரு நாட்டை ஆள்கிறாள். 

கனிவான மனம் கொண்ட இன்னொரு நாட்டு அரசனுக்கு ஒரு மகன் இருக்கிறான். அவன் ஒரு தேர்ச்சி பெற்ற சிற்பியாகவும் நுண் கலைகளை நேசிப்பவனாகவும் இருக்கிறான். 

சூழ்ச்சி எண்ணமும் நாட்டின் மேல் ஒரு கண் வைத்திருப்பவனுமான காண்டீபன் என்ற அரசன் இளவரசனை ஒரு குறவர் நடன நிகழ்ச்சியின் போது கொல்லத் திட்டமிடுகிறான்.

தனது திட்டத்தை நிறைவேற்ற ஒரு நாட்டியக்காரியை ஏவி விடுகிறான். ஆனால் அவளின் ஜாலங்களில் சிக்காமல் இளவரசன் தப்பி விடுகிறான். அத்துடன் அவனுக்குப் பெண்கள் மீது வெறுப்பு ஏற்படுகிறது.

இளவரசனை விரும்பும் ராணி லலிதாங்கி ஒரு யோகினியாக வேடமணிந்து இளவரசனிடம் ஒரு காதல் கடிதம் கொடுக்கிறாள். இளவரசன் கோபமடைந்து அவளை வெளியே துரத்தி விடுகிறான். அவனது மனதைக் கவர்வதற்காக ராணி லலிதாங்கி நாட்டியம் கற்றுக் கொள்கிறாள். அரண்மனையில் நடைபெறும் ஒரு விழாவில் லலிதாங்கி நடனமாடி இளவரசனின் மனதை வெல்கிறாள்.

அவள் தன்னை மணந்து கொள்ளும்படி எவ்வாறு இளவரசனை வற்புறுத்துகிறாள் என்பதும் அவன் மனதை மாற்றி எவ்வாறு அவனைத் கணவனாக அடைகிறாள் என்பதுமே மீதிக் கதையாகும்.



இந்த ராஜா ராணி மற்றும் சூழ்ச்சி செய்யும் வில்லன் கதை முன்பு 1935ஆம் ஆண்டு லலிதாங்கி என்ற பெயரின் மதுரை, ராயல் டாக்கி விநியோகஸ்தர்களால் படமாக்கப்பட்டது. டி. பி. ராஜலட்சுமி, வி. ஏ. செல்லப்பா நடித்திருந்தனர்.
திருச்சி ஆர். கல்யாணராமன் டி. என். ஆர் என்ற பெயரில் படக்கம்பெனியைத் தொடக்கினார். டி. என். ஆர். என்பது தஞ்சை என். ராமையாதாஸ் என்பதைக் குறிக்கும். கவிஞர் மீது மிகுந்த மதிப்பு வைத்திருந்ததால் கல்யாணராமன் கம்பெனிக்கு இந்தப் பெயரை வைத்தார். 

கம்பெனியின் முதல் தயாரிப்பு இந்த ராணி லலிதாங்கி.

முதலில் பிரதான பாத்திரத்தில் எம். ஜி. ராமச்சந்திரன் நடிப்பதாக ஒப்பந்தம் செய்யப்பட்டு சில காட்சிகளும் படமாக்கப்பட்டன. ஆனால் சொல்லப்படாத சில காரணங்களால் அவர் விலகிக் கொண்டார். அதன் பின் சிவாஜி கணேசன் நடித்தார்.

படத்துக்கான இசையமைப்பு ஜி. ராமநாதன். பாடல்களை இயற்றியவர் தஞ்சை என். ராமையாதாஸ். பாடியவர்: பி. பானுமதி. பின்னணி பாடியவர்கள்: டி. எம். சௌந்தரராஜன், சி. எஸ். ஜெயராமன், சீர்காழி கோவிந்தராஜன், எஸ். சி. கிருஷ்ணன், டி. பி. ராமச்சந்திரா, வி. டி. ராஜகோபாலன், பி. லீலா, ஜிக்கி, டி. வி. ரத்தினம், ஏ. ஜி. ரத்னமாலா ஆகியோர்.

நல்ல கதை, பானுமதி, சிவாஜி, வீரப்பா ஆகியோரின் திறமையான நடிப்பு, இனிய பாடல்கள், ராஜசுலோச்சனாவின் கண்கவர் நடனங்கள், நல்ல படப்பிடிப்பு என்பன எல்லாம் இருந்தும் ராணி லலிதாங்கி வசூலில் வெற்றி பெறவில்லை.


</doc>
<doc id="316368" url="https://ta.wikipedia.org/wiki?curid=316368" title="செபே">
செபே

செபே (அல்லது ஜெபே, , "Zev"; இயற்பெயர்: ஜிர்கோடை (நவீன மங்கோலியம்: ஜுர்கடை), , Simplified Chinese: 哲别) (இறப்பு 1225) செங்கிஸ் கானின் நோயன்களுள் (தளபதி) ஒருவர் ஆவார். இவர் தாய்சியுட் பழங்குடியினருள் பெசுட் இனத்தை சேர்ந்தவர். செங்கிஸ் கானின் காலத்தில் தாய்சியுட்கள் தர்குடை கிரில்துக்கின் தலைமையில் இருந்தனர்.

1201ல் பதிமூன்று பக்கங்களின் போரில், செங்கிஸ் கானின் கழுத்தில் அம்பினால் காயம் ஏற்பட்டது. அவரது தளபதி செல்மே அவரைக் கவனித்துக் கொண்டார். போரில் வென்றபின் செங்கிஸ் கான், தோற்றவர்களிடம் அம்பு எய்தவர் யார் என்று கேட்டார். ஜுர்கடை தானாக முன்வந்து அம்பு எய்ததைக் கூறினார், மேலும் செங்கிஸ் கான் தன்னைக் கொல்வதென்றால் கொல்லட்டும் எனவும் அதேநேரத்தில் தன்னை மன்னித்தால் விசுவாசத்துடன் பணியாற்றுவேன் என்றும் கூறினார். செங்கிஸ் கான் அவரது நேர்மையைப் பாராட்டி ஜெபே (மங்கோலிய மொழியில் அம்பு) என்று பெயரிட்டுத் தனது படையில் சேர்த்துக் கொண்டார்.

செபே பின்னர் செங்கிஸ் கானின் சிறந்த மற்றும் மிகவும் விசுவாசமான தளபதிகளில் ஒருவர் ஆனார். அவரது திறன் காரணமாக அவர் சுபுதை பகதூருக்கு இணையான தளபதியாகக் கருதப்படுகிறார்.

காரா கிதையின் குச்லுக்கை செபே வெற்றி கொண்டபோது செங்கிஸ் கான் மகிழ்ந்தபோதும், இவ்வெற்றிகளின் காரணமாக செபே தனக்கு எதிராகத் திரும்புவாரோ என எண்ணினார். இச்செய்தி செபேயை அடைந்தபோது, உடனடியாக போரிலிருந்து திரும்பிய செபே 100 வெள்ளைக் குதிரைகளை (அம்புக் காயம் ஏற்பட்டபோது செங்கிஸ் கான் ஓட்டிய அதே போன்ற குதிரைகள்) அவருக்கு தன் விசுவாசத்தின் அடையாளமாகக் கொடுத்தார். அதன்பின் செங்கிஸ் கான் அவரை சந்தேகப்படவேயில்லை.

இவரும் சுபுதையும் சேர்ந்து உருசியர்களைத் தோற்கடித்துத் திரும்பும் வழியில் இவர் இறந்தார்.



</doc>
<doc id="316372" url="https://ta.wikipedia.org/wiki?curid=316372" title="போரான் முப்புரோமைடு">
போரான் முப்புரோமைடு

போரான் முப்புரோமைடு "(Boron tribromide)" BBr என்ற வேதியியல் வாய்ப்பாடு கொண்ட ஒரு கனிம வேதியியல் வேதிச் சேர்மம் ஆகும். போரான், மற்றும் புரோமின் சேர்ந்து உருவாகும் இச்சேர்மம் நிறமற்றதாகவும் புகையும் நீர்மமாகவும் காணப்படுகிறது.

வலிமை மிகுந்த இலூயிசு அமிலமாகச் செயல்படும் இச்சேர்மம் வர்த்தக நோக்கிலும் விற்பனைக்குக் கிடைக்கிறது.

ஈதர்களை பிளவுபடுத்தும் வினைகளில், திறன்மிக்க மெத்திலகற்ற அல்லது ஆல்க்கைல்நீக்க முகவராகச் செயல்படுகிறது. பெரும்பாலும் மருந்து வகை வேதிப்பொருட்கள் தயாரிப்பில் வளையம் உருவாக்கல் வினைகளிலும் இச்சேர்மம் முக்கியப்பங்கு வகிக்கிறது.
மூவினைய ஆல்க்கைல் ஈதர்களின் ஆல்க்கைலகற்ற வழிமுறை, ஓர் அணைவுச் சேர்மம் உருவாதல் வழியாக நிகழ்கிறது. போரான் மையமும் ஈதர் ஆக்சிசனும் இணைந்து அணைவுச் சேர்மம் உருவாவதைத் தொடர்ந்து ஆல்க்கைல் புரோமைடு நீக்கம் அடைவதால் இருபுரோமோ(கரிம)போரேன் உருவாகிறது.

இதேபோல அரைல் மெத்தில் ஈதர்கள், BBr3-ஈதர் கூட்டு விளைபொருட்கள் ஈடுபடும் இருமூலக்கூற்று வழிமுறையால் ஆல்க்கைல் நீக்கம் செய்யப்படுகின்றன

தொடர்ந்து இருபுரோமோ(கரிம)போரேன் நீராற்பகுப்பு அடைந்து ஒரு ஐதராக்சில் குழு, போரிக் அமிலம், ஐதரசன் புரோமைடு ஆகிய விளை பொருட்களைக் கொடுக்கிறது

ஒலிஃபின் பலபடியாக்கல் வினையிலும், பிரைடல் கிராப்ட்சு வேதியியலில் இலூயிக் அமில வினையூக்கியாகவும் இச்சேர்மம் பயன்படுகிறது. 

மின்னணுவியல் தொழில் உற்பத்தியில் போரான் மூலமாக, போரான் முப்புரோமைடு பயன்படுத்தப்படுகிறது. பெருமளவில் குறைக்கடத்திகள் தயாரிக்கையில், கலப்பிடுதலுக்கான முன்படிவுச் செயல்முறையில் போரான் முப்புரோமைடைப் பயன்படுத்துகிறார்கள். மேலும், அரைல் ஆல்க்கைல் ஈதர்களை ஆல்க்கைல் நீக்கம் செய்யும் வினைகளில் இடைநிலையாகவும் போரான்முப்புரோமைடு பயன்படுகிறது. 3,4-இருமெத்தாக்சி சிடைரினை, 3,4-இருஐதராக்சி சிடைரினாக மாற்றும் மெத்திலகற்ற வினை ஒரு உதாரணமாகும். 

300 பாகை செல்சியசு வெப்பநிலைக்கு மேல் போரான் கார்பைடும் புரோமினும் சேர்ந்து வினைபுரிவதால் தொகுப்பு முறையில் போரான் முப்புரோமைடு உருவாகிறது. வெற்றிடக் காய்ச்சி வடித்தல் முறையில் போரான் முப்புரோமைடு தூய்மைப்படுத்தப்படுகிறது.

1846 ஆம் ஆண்டில் எம்.போகியேல் முதன்முதலாக போரான் முப்புரோமைடைத் தயாரித்தார். உயர் வெப்பநிலையில் போரான் மூவாக்சைடுடன் கார்பன் மற்றும் புரோமினைச் சேர்த்து இவர் போரான் முப்புரோமைடைத் தயாரித்தார்:

1857 ஆம் ஆண்டு எப்.வோலரும் தெவில்லேவும் இத்தயாரிப்பு முறையை மேலும் மேம்படுத்தினர். படிகவடிவமல்லாத போரான் தனிமத்தில் வினையைத் தொடங்கி, குறைவான வெப்பநிலையிலேயே, உடன் விளைபொருளாக கார்பனோராக்சைடு உருவாகாமல் இவர்கள் போரான் முப்புரோமைடைத் தயாரித்தனர்:



</doc>
<doc id="316373" url="https://ta.wikipedia.org/wiki?curid=316373" title="கனடா பசுபிக் தொடருந்துப் பாதை">
கனடா பசுபிக் தொடருந்துப் பாதை

கனடா பசுபிக் தொடருந்துப் பாதை (Canadian Pacific Railway) என்பது, 1881ல் நிறுவப்பட்ட வரலாற்று முக்கியத்துவம் கொண்ட முதல் வகுப்புத் தொடருந்துப் பாதை ஆகும். 1969க்கும் 1996க்கும் இடையே இது "சி.பி ரெயில்" என அழைக்கப்பட்டது. இந்தத் தொடருந்துப் பாதை "கனேடிய பசிபிக் ரெயில்வே லிமிட்டெட்" நிறுவனத்திற்குச் சொந்தமானது. இந்த நிறுவனம், 2001ல் இடம்பெற்ற நிறும மறுசீரமைப்புக்குப் பின்னர் கனடா பசுபிக் தொடருந்துப் பாதையின் சட்டபூர்வ உரிமையாளர் ஆனது. அல்பர்ட்டாவில் உள்ள கல்கரியில் தலைமையகத்தைக் கொண்டுள்ள இந்த நிறுவனம், கனடாவிலும், ஐக்கிய அமெரிக்காவிலும் அமைந்துள்ள 20,000 கிமீ (12,500 மைல்) நீளமான பாதையைச் சொந்தமாகக் கொண்டுள்ளது. இப்பாதை மொன்றியலில் இருந்து வான்கூவர் வரைக்கும், பின்னர் வடக்கு நோக்கி எட்மண்டன் வரையும் செல்கிறது. இந்தத் தொடருந்துப்பாதை வலைப்பின்னல், ஐக்கிய அமெரிக்காவில் உள்ள மினியாப்போலிசு, மில்வாக்கி, டிட்ராயிட், சிக்காகோ, நியூயார்க் நகரம் ஆகிய நகரங்களுக்கும் பயன்படுகிறது.


</doc>
<doc id="316377" url="https://ta.wikipedia.org/wiki?curid=316377" title="மொட்ட முனிசுவரன்">
மொட்ட முனிசுவரன்

மொட்ட முனிசுவரன் என்பவர் தமிழ்நாட்டில் மதுரையில் உள்ள மீனாட்சியம்மன் கோயிலின் வடக்கு கோபுரத்தில் உள்ள முனிசுவரனாகும். மீனாட்சியம்மன் கோயிலின் பிற கோபுரங்களில் உள்ளதைப் போல் சிற்பங்களின்றி இக்கோபுரம் கட்டப்பட்டதால், இதனை மொட்டை கோபுரம் என்று அழைக்கப்பட்டு வந்துள்ளது. இம்மொட்டை கோபுரத்தடியில் குடிகொண்ட முனிசுவரனை, மொட்ட முனி , "மொட்ட கோபுரத்தான்" எனப் பல பெயர்களால் அழைத்துவருகின்றனர்.

முனிசுவரன் மொட்ட கோபுரத்தில் தங்கியமைக்காக சொல்லப்படுகின்ற தொன்மமானது, முனிசுவரன் என்பவர் சிவபெருமானின் கணங்களில் ஒருவர். அவர் சிவபெருமான் மற்றும் மீனாட்சியின் திருமணத்தினைக் காணவந்தார். திருமணம் முடிந்ததும் சிவபெருமானிடம் விடைபெற்று கயிலை திரும்ப வினவிய போது, சிவபெருமான் மீனாட்சி கோயிலின் மொட்டைக் கோபுரத்தில் தங்கும்படி கூறியதாகவும், அதனால் முனிசுவரன் இங்கேயே தங்கிவிட்டதாகவும் தெரிவிக்கப்படுகிறது. 

மொட்ட முனியை மதுரையில் உள்ள மக்கள் வழிபட்டு வருகிறார்கள். அவர்களின் குழந்தைகள் எந்தக் காரணமும் இல்லாமல் அழுதால், அக்குழந்தையை முனிசுவரன் கோயிலுக்கு அழைத்துவந்து விபூதி கொடுக்கின்றார்கள். 


</doc>
<doc id="316381" url="https://ta.wikipedia.org/wiki?curid=316381" title="கிரிகோரி பெக்">
கிரிகோரி பெக்

கிரிகோரி பெக் ("Gregory Peck", ஏப்ரல் 5, 1916 – ஜூன் 12, 2003) அமெரிக்காவைச் சேர்ந்த ஒரு நடிகராவார். இவர் 1940கள் மற்றும் 1960களுக்கு மத்தியில் ஒரு புகழ்பெற்ற நடிகராவார். இவர் 1962ல் "டு கில் எ மாக்கிங் பேர்ட்" படத்திற்காக ஆஸ்கர் விருது பெற்றார். 1980 ஆம் ஆண்டின் பிற்பகுதி வரையில் இவர் ஒரு முன்னணி நடிகராக நடித்து வந்தார்.


</doc>
<doc id="316389" url="https://ta.wikipedia.org/wiki?curid=316389" title="தஞ்சாவூர் பஜார் ராமர் கோயில்">
தஞ்சாவூர் பஜார் ராமர் கோயில்

தஞ்சாவூர் பஜார் ராமர் கோயில், தமிழ்நாடு, தஞ்சாவூர் மாவட்டம், தஞ்சாவூரில் அய்யங்கடைத்தெருவில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

இக்கோயிலின் முன்புறம் உள்ள இரு கல் தூண்களில் கருடனும் அனுமனும் உள்ளனர். வாயில் கோபுரம், மண்டபம், கருவறை, விமானம் உள்ளிட்ட பகுதிகளைக் கொண்டு அமைந்துள்ளது. முன் மண்டபத்தில் ராமர் சீதை லட்சுமணர் அனுமார் உள்ளனர். மூலவர் சன்னதி எதிரே கருடாழ்வார் உள்ளார். திருச்சுற்றில் அனுமார் உள்ளார். மூலவர் சன்னதிக்கு நேராக திருச்சுற்றின் வெளியே பலிபீடம் காணப்படுகிறது.

மூலவராக ராமர், சீதை, அனுமார் உள்ளிட்டோர் உள்ளனர்.

இக்கோயிலில் 15.12.1999 அன்று குடமுழுக்கு நடைபெற்றதற்கான கல்வெட்டு காணப்படுகிறது.


</doc>
<doc id="316393" url="https://ta.wikipedia.org/wiki?curid=316393" title="தஞ்சாவூர் வேட்டைமார்க்க சஞ்சீவி ஆஞ்சநேயர் கோயில்">
தஞ்சாவூர் வேட்டைமார்க்க சஞ்சீவி ஆஞ்சநேயர் கோயில்

தஞ்சாவூர் வேட்டைமார்க்க சஞ்சீவி ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் மானோஜியப்பா வீதியில் அமைந்துள்ளது. 

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இக்கோயில் சிறிய ராஜகோபுரம், கருவறை, மண்டபம் ஆகிய பகுதிகளைக் கொண்டு அமைந்துள்ளது. மேற்கு நோக்கிய ராஜகோபுரத்தை அடுத்து மண்டபம் காணப்படுகிறது. 

மூலவராக ஆஞ்சநேயர் உள்ளார்.

இங்குள்ள ஆஞ்சநேயர் பஜார் ராமர் கோயிலிலுள்ள ராமரைப் பார்த்த நிலையில் உள்ளார். அதற்குச் சான்றாக சன்னதியின் எதிர்ப்புறம் உள்ள கோயிலின் தெற்கு சுவரில் சிறிய ஜன்னல் காணப்படுகிறது. வடக்கு நோக்கி அமைந்துள்ள மண்டபத்தில் காணப்படுகின்ற மூன்று ஆஞ்சநேயர் சிலைகளும் பிற இடங்களிலிருந்து இடம்பெயர்ந்து வந்திருக்க வாய்ப்புள்ளது.


</doc>
<doc id="316396" url="https://ta.wikipedia.org/wiki?curid=316396" title="பொம்மை கல்யாணம்">
பொம்மை கல்யாணம்

பொம்மை கல்யாணம் 1958 ஆம் ஆண்டு வெளியான ஒரு இந்திய தமிழ் திரைப்படமாகும். ஆர். எம். கிருஷ்ணசுவாமி இயக்கத்தில் வெளியான இத்திரைப்படத்தில் சிவாஜி கணேசன், ஜமுனா, மைனாவதி ஆகியோர் முக்கிய பாத்திரங்களில் நடித்திருந்தனர்.

கண்ணன் (சிவாஜி) ஒரு விடலைப் பையன். செல்வாக்கான வழக்கறிஞர் வரதராஜன் (நாகையா), தங்கம் (சாந்தகுமாரி) ஆகியோரின் மகன். ஒரு நாள் கால் பந்து விளையாடிக் கொண்டிருக்கும்போது ராதாவைச் சந்திக்கிறான். ராதா, அந்த ஊரிலுள்ள சுதந்திரப் போராட்ட வீரரான வீரமுத்து (ரங்காராவ்), மரகதம் (ருஷ்யேந்திரமணி) ஆகியோரின் மகள். முதல் சந்திப்பிலேயே இருவரும் காதல் வயப்படுகின்றனர்.

வரதராஜன் ஒரு நிதானமான மனிதர். ஆனால் அவரது மனைவி தங்கம் பேராசை பிடித்தவள். தங்கத்தின் சகோதரன் சோணாச்சலம் (ஃபிரெண்ட் ராமசாமி), மனைவி பெருந்தேவி (சுந்தரிபாய்) ஆகியோருக்கு கண்ணம்மா (மைனாவதி) என்ற மகள் இருக்கிறாள். இந்த கண்ணம்மாவை கண்ணனுக்கு மணமுடித்து வைக்க தங்கம் விரும்புகிறாள்.

கண்ணம்மா ஒரு அப்பாவிப் பெண். அவளைத் திருமணம் செய்ய பெருந்தேவியின் தம்பி மன்னார் (காக்கா ராதாகிருஷ்ணன்) விரும்புகிறான்.

வரதராஜனுக்கு வீரமுத்துவின் எளிமையான குடும்பத்தைப் பிடித்து விட்டது. அவர் கண்ணன், ராதா திருமணத்துக்கு சம்மதிக்கிறார். ஆனால் தங்கம் அதனை எதிர்ப்பதால் வீரமுத்து ஒரு பெருந்தொகை சீதனமாகத் தருவார் என அவளிடம் வரதராஜன் பொய் சொல்லுகிறார். திருமணம் நடக்கிறது.

தன் மகள் கண்ணம்மா மணமகள் அல்ல என அறிந்த பெருந்தேவி தங்கத்துடன் சண்டை போடுகிறாள். தங்கம் சீதனம் கேட்டு ராதாவை பிறந்த வீட்டுக்கு அனுப்புகிறாள். ஆனால் கண்ணன் ராதாவை முழுமையாக ஏற்றுக் கொள்ளுகிறான்.

சோணாசலம் அந்த வீட்டை விட்டு வெளியேற முற்படுகிறார். ஆனால் பெருந்தேவி அங்கே தங்கியிருந்து தங்கத்துக்கும் ராதாவுக்கும் இடையில் விரோதத்தை ஏற்படுத்தத் திட்டமிடுகிறாள். ஒவ்வொரு விடயத்திலும் தங்கம் ராதா மீது குற்றஞ்சுமத்துகிறாள். ஆனால் ராதா பொறுமையாக எல்லாவற்றையும் தாங்கிக் கொள்கிறாள்.

வரதராஜன் சாகிறார். கண்ணன் ஊருக்குப் போகிறான். கண்ணன் ராதா வாழ்க்கை ஒரு தடையை சந்திக்கிறது. தங்கமும் பெருந்தேவியும் சேர்ந்து ராதாவை வீட்டை விட்டுத் துரத்துகிறார்கள். வீரமுத்து ராதாவை அழைத்துக் கொண்டு போகிறார்.

கண்ணன் திரும்பி வருகிறான். அவனிடம் ராதா தங்களிடம் சொல்லாமல் தன் பிறந்த வீட்டுக்குப் போய்விட்டதாக தங்கமும் பெருந்தேவியும் அவனிடம் பொய் சொல்கின்றனர்.
அன்றிரவு கண்ணனைச் சந்திக்க ராதா வருகிறாள். ஆனால் தங்கம் அவளை உள்ளே விட மறுக்கிறாள். நடந்ததை கண்ணம்மா அப்பாவித்தனமாக கண்ணனிடம் சொல்லி விடுகிறாள். கண்ணன் ராதாவைக் கூட்டிச் செல்ல வீரமுத்துவின் வீட்டிற்குச் செல்கிறான். ஆனால் தங்கம் இருக்கும் வரை ராதா அந்த வீட்டிற்கு வர மாட்டாள் என வீரமுத்து சொல்கிறார்.

இதைப் பயன்படுத்தி கண்ணம்மாவைத் திருமணம் செய்யும்படி கண்ணனை தங்கமும் பெருந்தேவியும் வற்புறுத்துகின்றனர். இதைக் கேட்டுக்கொண்டிருந்த சோணாச்சலமும் மன்னாரும் கண்ணம்மாவைக் கடத்திச் செல்ல முயற்சி செய்கின்றனர். ஆனால் முயற்சியில் தோல்வியடைந்தனர்.

தங்கம் ராதாவுக்குக் கடிதம் எழுதுகிறாள். கண்ணன் மறுமணம் செய்து கொள்ளப்போவதாகவும் அவன் வாழ்க்கையில் குறுக்கிட வேண்டாம் எனவும் கடிதத்தில் எழுதுகிறாள்.

நிச்சயதார்த்தம் நடக்க இருந்த நாளில் கண்ணன் மிகக் கலவரமடைந்து முதல் மாடி பால்கனியிலிருந்து தவறிக் கீழே விழுகிறான். இதைக் கேள்விப்பட்ட ராதா தடுத்த வீரமுத்துவைச் சமாதானப்படுத்தி கண்ணனை வந்து பார்க்கிறாள். தன் தாய் கொடுமைப் படுத்தினாலும் இனிமேல் அவள் தன்னை விட்டுப் போகக் கூடாது என கண்ணன் ராதாவிடம் சொல்ல அவளும் சம்மதிக்கிறாள்.

தங்கமும் பெருந்தேவியும் வீரமுத்துவிடம் சீதனத்தைக் கொடுக்கும் படி அவரைத் தொந்தரவு செய்ய அவர் சீதனம் கொடுப்பதற்காகத் தனது வீட்டை விற்கிறார்.

தங்கம் ராதாவை வீட்டை விட்டுத் துரத்த முடிந்தவரை முயற்சி செய்கிறாள். ஆவேசம் கொள்கிறாள். ராதா ஒரு அறைக்குள் புகுந்து தாளிட்டுக் கொள்கிறாள். தங்கம் ஆவேசத்தோடு கதவைத் திறக்க முயல, கதவு உடைந்து அவள் மேல் விழுகிறது.

இதற்கிடையில் வீரமுத்து சீதனப் பொருட்களை எடுத்துக் கொண்டு தெருவில் ஊர்வலமாக வருகிறார். ஊரார் தங்கத்தைப் பழிக்கின்றனர். கண்ணன் வீட்டை வந்தடைகிறார்கள்.

இதையெல்லாம் பார்த்த பெருந்தேவியும் கண்ணம்மாவும் வீட்டைவிட்டு வெளியேறுகின்றனர்.

தங்கம் தன் தவறை உணர்கிறாள். மரணப்படுக்கையிலிருந்த அவள் தன்னை மன்னிக்கும்படி கண்ணனிடமும், ராதாவிடமும், வீரமுத்துவிடமும் வேண்டியபின் இறந்து விடுகிறாள். கண்ணனும் ராதாவும் மீண்டும் இணைகின்றனர்.


படத்திற்கு இசையமைத்தவர் கே. வி. மகாதேவன் பாடல்களை இயற்றியோர்உடுமலை நாராயண கவி, ஏ. மருதகாசி ஆகியோர். பின்னணி பாடியவர்கள்: ஏ. எம். ராஜா, சீர்காழி கோவிந்தராஜன், ஜிக்கி, பி. சுசீலா, ஏ. பி. கோமளா, டி. வி. ரத்தினம் ஆகியோர்.


</doc>
<doc id="316403" url="https://ta.wikipedia.org/wiki?curid=316403" title="பக்த துளசிதாஸ் (1947 திரைப்படம்)">
பக்த துளசிதாஸ் (1947 திரைப்படம்)

பக்த துளசிதாஸ் 1947 இல் வெளிவந்த தமிழ்த் திரைப்படமாகும். பி. எஸ். ரங்காவின் இயக்கத்தில் வெளிவந்த இத்திரைப்படத்தில் பி. எஸ். ராஜ ஐயங்கார், லட்சுமி சங்கர் உட்படப் பலர் நடித்திருந்தனர்.

அத்தினாபுரத்தில் வாழும் இராம பக்தர் ஆத்மாராமின் ("மாஸ்டர் கரூட்") கனவில் இராமர் தோன்றி "இராமாயணத்தைத் தமிழில் இயற்றுவதற்காக வால்மீகியே உன் மகனாகப் பிறப்பார்," என்று சொல்லி மறைகிறார். இதன்படி ஆத்மாராமுக்கு துளசிதாஸ் ("பி. எஸ். ராஜா அய்யங்கார்") என்ற மகன் பிறக்கிறான். சிற்றன்னையின் கொடுமைக்கு ஆற்றாது ஓடி வந்து விட்ட தாசி மமதாவின் மகள் ரத்னாவை ("லட்சுமி சங்கர்") கோவிலில் சந்திக்கும் ஆத்மாராம் அவளை தம் வீட்டுக்குக் கூட்டி வந்து தனது பெண்ணாக வளர்க்கிறார். சிறு வயதிலேயே துளசிதாசும், இரத்னாவும், தங்களை இராமனும் சீதையுமாகப் பாவித்துப் பழகி வருகின்றனர். அவர்கள் பெரியவர்களான போது காதலர்களாகிறார்கள்.

இராமாயணத்தை இயற்றுவதற்காகப் பிறந்த தன் மகன் மோகவலையில் சிக்கி விட்டானே எனக் கவலையுற்ற ஆத்மாராம் முடிவில் ரத்னாவை வீட்டை விட்டு வெளியேற்றுகிறார். அவரின் வேண்டுகோளின் படி, ரத்னா துளசிதாசை நிராகரித்து விட்டு, சந்நியாசனியாகக் காலம் கழிக்கிறாள். துளசிதாசும் ஊரூராகத் திரிந்து விட்டு காசியில் தங்கியிருந்த போது துளசிதாசை சிவபக்தராக்க முயன்ற பட்டேசுவரரின் ("சி. வி. வி. பந்துலு") வெறுப்புக்கு ஆளாகிறார். பட்டேசுவரரின் மாணவரான ராமசாத்திரியும் ("ஜோக்கர் ராமுடு") ராமபக்தனாகிறார்.

துளசிதாஸ் இராமாயணம் இயற்றி வருகிறார். இதற்கிடையில் ரத்னா துளசிதாஸ் அறியாவண்ணம் அவருக்கே பணிவிடை செய்து வருகிறாள். காசி ஜாகிர்தாரின் கோபத்திற்கு ஆளாகி சிறை சென்று மீண்டு வருகிறார் துளசிதாஸ். இராமாயணம் அரங்கேறுகிறது. துளசிதாசை அவமானப்படுத்த முயன்ற பட்டேசுவரர், துளசிதாசைக் கொலை செய்ய ஓர் ஆளை ஏவி விடுகிறார். அவன் தவறுதலாக பட்டேசுவரரின் மகனைக் கொன்று விடுகிறான். பட்டேசுவரர் தனது தவறுகளை உணர்கிறார். துளசிதாசின் பிரார்த்தனைக்கு இணைங்கி பகவான் பட்டேசுவரரின் மகனை உயிர்ப்பிக்கிறார். துளசிதாஸ் ரத்னாவையும் இறுதியில் அறிந்து கொள்கிறார்.



</doc>
<doc id="316404" url="https://ta.wikipedia.org/wiki?curid=316404" title="ஜேம்ஸ் ஸ்டுவர்ட்">
ஜேம்ஸ் ஸ்டுவர்ட்

ஜேம்சு மெயிட்லண்ட் ஸ்டுவர்ட் ("James Maitland Stewart", மே 20, 1908 - சூலை 2, 1997) ஓர் அமெரிக்கத் திரைப்பட நடிகரும், படைத்துறை அதிகாரும் ஆவார். இவர் சிறந்த நடிகருக்கான அகாதமி விருதிற்காக ஐந்து முறை பரிந்துரைக்கப்பட்டுள்ளார். 1940 இல் வெளியான "தி பிலடெல்பியா ஸ்டோரி" என்ற திரைப்படத்திற்காக அகாதமி விருதை வென்றுள்ளார். 1985 இல் வாழ்நாள் சாதனையாளருக்கான அகாதமி விருதையும் பெற்றுள்ளார். இவர் இரண்டாம் உலகப் போர், வியட்நாம் போர் ஆகியவற்றிலும் பங்கு கொண்டுள்ளார்.

1999 இல் அமெரிக்க திரைப்படக் கழகத்தின் (AFI) சிறந்த ஆண் நடிகர் பட்டியலில் மூன்றாம் இடத்தில் இருந்தார்.


</doc>
<doc id="316409" url="https://ta.wikipedia.org/wiki?curid=316409" title="இடமாற்று அணி">
இடமாற்று அணி

நேரியல் இயற்கணிதத்தில் ஓர் அணியின் இடமாற்று அல்லது இடமாற்று அணி அல்லது நிரை-நிரல் மாற்று அணி ("transpose") என்பது மூல அணியின் நிரைகளை நிரல்களாகவும் நிரல்களை நிரைகளாகவும் இடம் மாற்றுவதால் பெறப்படும் அணியாகும். A என்ற அணியின் இடமாற்று அணியின் குறியீடு: A ஆகும். இடமாற்று அணி A′, A, A A எனவும் குறிக்கப்படுகிறது. பின்வரும் செயல்களில் ஏதேனுமொன்றின் மூலம் இடமாற்று அணியைப் பெறலாம்:

இடமாற்று அணி A இன் "i" ஆவது நிரையிலும் "j" ஆவது நிரலிலுமுள்ள உறுப்பானது, மூல அணியான A இன் "j" ஆவது நிரையிலும் "i" ஆவது நிரலிலுமுள்ள உறுப்பாக இருக்கும்:

A இன் வரிசை எனில், A இன் வரிசை ஆகும்.

1858 இல் பிரித்தனிய கணிதவியலாளர் ஆர்தர் கெய்லி, இடமாற்று அணியை அறிமுகப்படுத்தினார்.




A, B இரு அணிகள்; "c" ஒரு திசையிலி எனில், இடமாற்று அணி பின்வரும் பண்புகளைக் கொண்டிருக்கும்:








</doc>
<doc id="316411" url="https://ta.wikipedia.org/wiki?curid=316411" title="தஞ்சாவூர் பஜனைசாலை விட்டோபா கோயில்">
தஞ்சாவூர் பஜனைசாலை விட்டோபா கோயில்

தஞ்சாவூர் பஜனைசாலை விட்டோபா கோயில், தமிழ்நாடு, தஞ்சாவூர் மாவட்டம், தஞ்சாவூரில் கீழ ராஜ வீதியில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

அரண்மனையின் எதிரே இக்கோயில் உள்ளது. இக்கோயில் மகாராட்டிரம்|மராட்டிய மாநிலம்]] பண்டரிபுரம் விட்டோபா கோயிலின் வழிபாட்டு நெறியில் காணப்படுவதாகும். இடுப்பில் கை வைத்துக்கொண்டு செங்கல் மேல் நிற்கின்ற கண்ணன் அருகே இரு தேவியர்கள் காணப்படுகின்றனர். 1819ஆம் ஆண்டு மார்ச் முதல் நாள் மகாசிவராத்திரி நாளில் இக்கோயில் இரண்டாம் சரபோசி மன்னரால் கட்டப்பட்டதற்கான கல்வெட்டு இக்கோயிலில் உள்ளது. நுழைவாயில், மண்டபம், மூலவர் விமானம் உள்ளிட்ட அமைப்புகளைக் கொண்டு இக்கோயில் அமைந்துள்ளது. கருவறையின் முன்புறம் வலப்புறம் விநாயரும், இடப்புறம் ஆஞ்சநேயரும் உள்ளனர்.

மூலவர் விட்டோபா (கிருஷ்ணன்), பாமா ருக்மணியுடன் உள்ளார். 


</doc>
<doc id="316418" url="https://ta.wikipedia.org/wiki?curid=316418" title="மயில் ராவணன் (1935 திரைப்படம்)">
மயில் ராவணன் (1935 திரைப்படம்)

மயில் ராவணன் அல்லது சந்திரசேனா ராவணன் 1935ஆம் ஆண்டு வெளிவந்த 15,000 அடி நீளமுடைய புராணத் தமிழ்த் திரைப்படமாகும். பிரபாத் பிலிம் கம்பெனி தயாரித்த இத்திரைப்படத்தில், சேஷாந்திரி, ராஜீவி, சுந்தர்ராஜன் உள்ளிட்ட பலரும் நடித்துள்ளனர். வி. சாந்தாராம் இயக்கத்தில் உருவான இப்படத்தில், கே. ராகவன் வசனமும், கே. தைபர் ஒளியமைப்பும், எஸ். பதேலால் என்பவர் கலைப்பணியையும் கவனித்துள்ளனர். மேலும், டி. டி. கனகம், பி. எஸ். ஸ்ரீநிவாசன், எஸ். பங்கஜம், கே. நடராஜன் முதலியோரும் நடித்துள்ள இத்திரைப்படத்தில், பாபநாசம் சிவன், எ. என். கல்யாண சுந்தரம், அருணாசல கவி போன்றோர்கள் பாடல்களை படைத்துள்ளனர்.


</doc>
<doc id="316419" url="https://ta.wikipedia.org/wiki?curid=316419" title="பத்தமேனி">
பத்தமேனி

பத்தமேனி இலங்கையின் யாழ்ப்பாண மாவட்டத்தில் உள்ள வலிகாமப் பகுதியில் கோப்பாய் பிரதேசச் செயலாளர் பிரிவில் அடங்கியுள்ள ஒரு ஊர். இவ்வூர் ஆவரங்கால் - தொண்டைமானாறு வீதியை அண்டி, அச்சுவேலிச் சந்திக்கு அண்மையில் அமைந்துள்ளது. இதன் கிழக்குப் புறமாக வலிகாமத்தையும், வடமராட்சியையும் பிரிக்கும் தொண்டைமானாறு நீரேரி உள்ளது. இந்த ஊரை மட்டுமே உள்ளடக்கியுள்ள பத்தமேனி கிராம அலுவலர் பிரிவின் மொத்தப் பரப்பளவு 2.75 சதுர கிலோமீட்டர். இதில் நிலப்பரப்பு 2.55 சதுர கிலோமீட்டர். அச்சுவேலி, இடைக்காடு, ஒட்டகப்புலம், நவக்கிரி, தம்பாலை, கதிரிப்பாய் போன்றவை பத்தமேனியில் அயலூர்களாக உள்ளன.

2012ம் ஆண்டு மதிப்பீட்டின்படி 100% தமிழர்களே வாழுகின்ற இவ்வூரின் மக்கள்தொகை 2243. இதில் ஆண்கள் 1123, பெண்கள் 1120. இதில் 331 பேர் இடம்பெயர்ந்த மக்கள் ஆவர்.

பத்தமேனியில் இரத்தினேஸ்வரி வித்தியாலயம் என்னும் ஒரு பாடசாலை இயங்கிவருகிறது.

பத்தமேனியில் உள்ள கோயில்களுட் சில:


</doc>
<doc id="316425" url="https://ta.wikipedia.org/wiki?curid=316425" title="சாந்தி சாதனா பதிப்பகம்">
சாந்தி சாதனா பதிப்பகம்

சாந்தி சாதனா பதிப்பகம் என்பது தமிழ் இலக்கியங்களுக்கு முறையான பதிப்புகள் வெளியிட வேண்டுமென்ற நோக்கத்துடன் மர்ரே ராஜத்தால் துவக்கப்பட்ட சாந்தி சாதனா அறக்கட்டளை யின் பதிப்பகம் ஆகும். 
1940களில் தமிழறிஞர் எஸ். வையாபுரிப் பிள்ளையை ராஜம் சந்தித்துப் பேசியபோது, அனைவரும் புரிந்துக்கொள்ளக்கூடிய வகையில் சந்தி பிரித்த பதிப்புகளாக பழந்தமிழ் இலக்கியங்களுக்குக் கொண்டுவர வேண்டும் என ராஜத்திடம் வலியுறுத்தியிருக்கிறார். இதனால் உந்தப்பட்டு ராஜம் வையாபுரிப்பிள்ளையை பதிப்பாசிரியராகக் கொண்டு பதிப்புப் பணிகளை தொடங்கினார். முதல் நூலாக, திவ்யபிரபந்தத்தின் முதலாயிரம் சந்தி பிரிக்கப்பட்டு 1955 இல் வெளியானது. எஸ். ராஜம், நெ 5, தம்புச்செட்டித் தெரு, சென்னை-01 என்ற முகவரியில் இருந்து பதிப்பகம் செயல்படத்தொடங்கியது.

வையாபுரிப்பிள்ளை, பெ. நா. அப்புசாமி, மு. சண்முகம் பிள்ளை, வி. மு. சுப்பிரமணிய ஐயர், பி. ஸ்ரீ ஆச்சார்யா, கி. வா. ஜகந்நாதன், தெ. பொ. மீனாட்சிசுந்தரம், ரா.பி. சேதுப்பிள்ளை முதலான மகத்தான தமிழறிஞர்களை உள்ளடக்கிய ஆசிரியர் குழுவைக் கொண்டு சாந்தி சாதனாவால் பழந்தமிழ் இலக்கியங்கள், இலக்கணங்கள் என்று 40 க்கும் மேற்பட்ட புத்தகங்களைத் தரமான அச்சில் மலிவு விலையில் வெளியிடப்பட்டன. குறிப்பாக இவர்கள் வெளியிட்ட பேரகராதிகளான வரலாற்று முறைத் தமிழ் இலக்கியப் பேரகராதி , தமிழ் கல்வெட்டுச் சொல்லகராதி ஆகியன குறிப்பிடத்துக்கன.


</doc>
<doc id="316426" url="https://ta.wikipedia.org/wiki?curid=316426" title="மர்ரே ராஜம்">
மர்ரே ராஜம்

மர்ரே ராஜம் ("Murray S. Rajam", நவம்பர் 22, 1904 - மார்ச் 13. 1986) என்பவர் தமிழகத்தின் ஒரு தொழிலதிபர், பதிப்பாளர், கொடையாளர் ஆவார்.

மர்ரே சாக்கை ராஜம் 1904, நவம்பர், 22 அன்று திருத்துறைப்பூண்டியிலிருந்து ஆறு கல் தொலைவிலுள்ள துளசாபுரம் என வழங்கும் சாக்கை என்னும் ஊரில் கோபாலையங்கார், கோமளத்தம்மாள் ஆகியோருக்கு பிறந்தவர். கணக்குத் தணிக்கைக்கை படிப்பை முடித்த ராஜம், சென்னையில் ஆங்கிலேயர்களால் நடத்தப்பட்ட ஏல நிறுவனமான மர்ரே நிறுவனத்தில் பணிக்குச் சேர்ந்தார். இந்திய விடுதலைக்குப்பிறகு ஆங்கிலேயர்கள் இந்தியாவை விட்டு வெளியேறியபோது இவர் தம் தமையனாருடன் சேர்ந்து இந்த நிறுவனத்தை ஏற்று நடத்தினார். பின்னாளில் மர்ரே ராஜம் என்று அவர் ஏற்று நடத்திய நிறுவனத்தின் பெயராலேயே அடையாளப்படுத்தப்பட்டார்.

ராஜம் தன் முதுமைக் காலத்தில் மர்ரே நிறுவனத்தைத் தம் உறவினரிடம் ஒப்படைத்து, அவரிடமிருந்து பெற்றுவந்த பணத்தில் சில அறக்கட்டளைகள் நிறுவி, அறச்செயல்கள் செய்துவந்தார். கோயில்களுக்கும் நன்கொடைகள் பல வழங்கி வந்துள்ளார். இவ்வாறு அறச்செயல்கள் செய்து வந்த ராஜத்திற்கு 1940களில் பெ. நா. அப்புசாமி மூலமாகப் எஸ். வையாபுரிப்பிள்ளையின் தொடர்பு கிடைத்தது. வையாபுரிப்பிளையின் ஆலோசனையினால் தமிழிலக்கியங்களை மலிவுப்பதிப்பில் வெளியிடும் நோக்கத்துடன் ராஜம் வையாபுரிப்பிள்ளையை பதிப்பாசிரியராகக் கொண்டு பதிப்புப் பணிகளை தொடங்கினார். முதல் நூலாக, திவ்யபிரபந்தத்தின் முதலாயிரம் சந்தி பிரிக்கப்பட்டு 1955 இல் வெளியானது. எஸ். ராஜம், நெ 5, தம்புச்செட்டித் தெரு, சென்னை-01 என்ற முகவரியில் இருந்து பதிப்பகம் செயல்படத்தொடங்கியது.
வையாபுரிப்பிள்ளை, பெ. நா. அப்புசாமி, மு. சண்முகம் பிள்ளை, வி. மு. சுப்பிரமணிய ஐயர், பி. ஸ்ரீ ஆச்சார்யா, கி. வா. ஜகந்நாதன், தெ. பொ. மீனாட்சிசுந்தரம், ரா.பி. சேதுப்பிள்ளை முதலான தமிழறிஞர்களை உள்ளடக்கிய ஆசிரியர் குழுவைக் கொண்டு சாந்தி சாதனாவால் பழந்தமிழ் இலக்கியங்கள், இலக்கணங்கள் என்று 40 க்கும் மேற்பட்ட புத்தகங்களைத் தரமான அச்சில் மலிவு விலையில் வெளியிடப்பட்டன. குறிப்பாக இவர்கள் வெளியிட்ட பேரகராதிகளான வரலாற்று முறைத் தமிழ் இலக்கியப் பேரகராதி , தமிழ் கல்வெட்டுச் சொல்லகராதி ஆகியன குறிப்பிடத்தக்கன.

1960 இல் இலக்கிய வெளியீட்டிற்காக சாந்தி சாதனா என்ற அறக்கட்டளை, ஏழை மக்கள் இறுதிக்கடனுக்கு உதவ வகைசெய்யும் வகையில் கிரியா சாதனா அறக்கட்டளை, குழந்தைகள் படிப்பு, மேம்பாட்டிற்காக சேவா சாதனா என அறக்கட்டளைகளை ராஜம் ஏற்படுத்தினார்.

அறச்செயல்களை செய்வதையே பெரும் தொண்டாகக் கருதி வாழ்ந்து வந்த சாக்கை ராஜம் 13.03.1986 இல் காலமானார்.


</doc>
<doc id="316427" url="https://ta.wikipedia.org/wiki?curid=316427" title="எபிரேய வேதாகமம்">
எபிரேய வேதாகமம்

எபிரேய விவிலியம் ("Hebrew Bible") அல்லது எபிரேய வேதாகமம் என்பது விவிலிய அறிஞர்களால் "டனாக்கினை" குறிப்பிடப் பயன்படுத்தப்படும் சொல் ஆகும். இது யூத நூல்களின் விவிலிய சட்ட நூல்களின் தொகுப்பாகவுள்ளது. இதனை கிறித்தவர் பழைய ஏற்பாடு என்ற விவிலியத் திருமுறை நூலாகக் கொள்கின்றனர். இவை பிரதானமாக விவிலிய எபிரேயத்தில் அடங்கியுள்ளதுடன், சில பகுதிகள் விவிலிய அரமேயத்தினுள் (தானியேல், எஸ்ரா, போன்ற பிற சிலவும்) காணப்படுகின்றன.

சீர்திருத்தத் திருச்சபையின் பழைய ஏற்பாடு உள்ளடக்கம் கத்தோலிக்க திருச்சபையின் இணைத் திருமுறை நூல்கள் பகுதியுடன் அல்லது கிழக்கு மரபுவழி திருச்சபையின் பழைய ஏற்பாட்டுடன் நெருக்கமாக இல்லை. 

எபிரேய வேதாகமம் பரவலாக கல்வி எழுத்துக்கள், சமய உரையாடல்கள் போன்றவற்றில் பயன்படுத்தப்படுகின்றது.




</doc>
<doc id="316438" url="https://ta.wikipedia.org/wiki?curid=316438" title="அல் மனார் மத்திய கல்லூரி, மருதமுனை">
அல் மனார் மத்திய கல்லூரி, மருதமுனை

அல் மனார் மத்திய கல்லூரி ("Al Manar Central College") என்பது இலங்கையின் கிழக்கு மாகாணம் மருதமுனையில் உள்ள ஒரு பாடசாலை ஆகும். இது 1911 இல் நிறுவப்பட்டது. இது மருதமுனையில் உள்ள பழைய பாடசாலைகளில் ஒன்று ஆகும். இப்பள்ளியில் தொடக்கக் கல்வி மற்றும் இடைநிலைக் கல்வி கற்பிக்கப்படுகிறது.

அல்-மனார் என்ற அறபிச் சொல்லிற்கு கலங்கரை என்பது பொருளாகும். இப்பாடசாலை 1910ஆம் ஆண்டு கிராமப் பாடசாலைச் சட்டத்தின்கீழ் ஆரம்பிக்கப்பட்டது. 1911 இல் இப்பாடசாலைக்கான காணி நன்கொடையாக பெறப்பட்டு, அவ்வாண்டிலேயே தனது கல்விப்பணியை ஆரம்பித்தது. 1912 நவம்பரில் பதிவு செய்யப்பட்டது. இதன் படிமுறை வளர்ச்சியின்போது இப் பாடசாலையின் பெயர்மாற்றம் வருமாறு,



</doc>
<doc id="316447" url="https://ta.wikipedia.org/wiki?curid=316447" title="துருவ சரித்திரம் (1935 திரைப்படம்)">
துருவ சரித்திரம் (1935 திரைப்படம்)

துருவ சரித்திரம் 1935ஆம் ஆண்டு வெளிவந்த 17,000 அடி நீளமுடைய புராணத் தமிழ்த் திரைப்படமாகும். பயோனீர் பிலிம் கம்பெனி தயாரித்த இத்திரைப்படத்தில், எம். எஸ். தங்கப்பா, பி. எஸ். ஞானாம்பாள், வி. சுவாமிநாதன் மற்றும் ஆர். பி. லட்சுமி தேவி உள்ளிட்ட பலரும் நடித்துள்ளனர்.


</doc>
<doc id="316453" url="https://ta.wikipedia.org/wiki?curid=316453" title="பில்ஹணா">
பில்ஹணா

பில்ஹணா அல்லது கவியின் காதல் 1948 ஆம் ஆண்டு வெளிவந்த தமிழ்த் திரைப்படமாகும். பி. என். ராவின் இயக்கத்தில் வெளிவந்த இத்திரைப்படத்தில் கே. ஆர். ராமசாமி, ஏ. ஆர். சகுந்தலா மற்றும் பலரும் நடித்துள்ளனர்.

முபாரக் பிக்சர்சு நிறுவனத்தால் தயாரிக்கப்பட்ட இத்திரைப்படத்தின் வசனங்களை எஸ். சுந்தராச்சாரியாரும், பாடல்களை பாபநாசம் சிவனும் எழுதியிருந்தனர். இப்படத்தை இயக்கியவர் பாலகிருஷ்ணன் நாராயணன் நாயர் என்ற பி. என். ராவ். இவர் ரம்பையின் காதல், பூலோக ரம்பை, குமாஸ்தாவின் பெண், மதனகாமராஜன் போன்ற பல வெற்றித் திரைப்படங்களை இயக்கியவர்.



</doc>
<doc id="316454" url="https://ta.wikipedia.org/wiki?curid=316454" title="ஹெலனிய காலம்">
ஹெலனிய காலம்

ஹெலனிய காலம் (Hellenistic period) (கி மு 323 – கி பி 31) என்பது கி மு 323இல் அலெக்சாண்டரின் இறப்பிற்கும், கி பி 31இல் உரோமைப் பேரரசின் எழுச்சிக்கும் இடையே, பண்டைய கிரேக்க நாட்டிலும், மத்தியதரைக் கடல் ஒட்டியப் பகுதிகளின் வரலாறுகளை கூறும் காலமாகும். மேலும் இக்கால கட்டத்தின் இறுதியில் கிரேக்கர்களின் தாலமைக் பேரரசு ரோமனியர்களால் வீழ்த்தப்பட்டது ஆசியா மற்றும் ஆப்பிரிக்கா கண்டங்களில் கிரேக்க காலனி ஆதிக்கத்தை நிறுவப்பட்டதே ஹெலனிய காலத்தின் சிறப்பம்சம் ஆகும். 

அலெக்சாண்டரின் இறப்பிற்குப் பின்னர், கிரேக்கப் பேரரசை, அவரது ஐந்து படைத்தலைவர்களான செலுக்கஸ் நிக்கோடர், தாலமி சோத்தர், லிசிமச்சூஸ், ஆண்டிகோணஸ் மற்றும் சசாண்டர் ஆகியோர் பங்கிட்டுக்கொண்டு தனி உரிமையுடன் ஆண்டனர். ஹெலியனியக் காலத்தில், ஐரோப்பா, ஆப்பிரிக்கா மற்றும் ஆசியா கண்டங்களில் கிரேக்கப் பண்பாட்டின் தாக்கம் அதிகரித்து இருந்தது. குறிப்பாக கிரேக்க நுண்கலைகள், கட்டிடக் கலை, சிற்பக் கலை, இசை, இலக்கியம், தத்துவம், கணிதம், சமயம், மொழி, அறிவியலின் தாக்கம் கிரேக்க படைத்தலைவர்கள் ஆண்ட ஹெலனிய நாடுகளில் குறிப்பாக தற்கால எகிப்து, துருக்கி, சிரியா, ஈரான், ஈராக், பாக்திரியா மற்றும் ஆப்கானித்தான் நாடுகளில் பரவியது.

அலெக்சாண்டரின் படையெடுப்பால் கி மு 330இல் அகண்ட பாரசீகத்தின் அகாமனிசியப் பேரரசு வீழ்ச்சிக்குப் பின் இறந்து போன அலெக்சாண்டரின் கிரேக்கப் பேரரசின் பகுதிகளை கிரேக்கப் படைத்தலைவர்கள், ஐந்து தனித்தனி நாடுகளாக பங்கிட்டு ஆண்டனர். அந்நாடுகளை ஹெலனிய கால நாடுகள் என்பர். ஹெலனிய கால நாடுகளில் முக்கியமானது தென்மேற்கு ஆசியாவின் செலூக்கியப் பேரரசு, நடு ஆசியாவின் கிரேக்க பாக்திரியா பேரரசு, வடகிழக்கு ஆப்பிரிக்காவின், மத்திய தரைக்கடல் ஒட்டிய தாலமைக் பேரரசு, கிரேக்கம் மற்றும் துருக்கி உள்ளடக்கிய பெர்காமோன் இராச்சியம் மற்றும் இந்தோ கிரேக்க நாடு என ஐந்தாகும்.

கி மு 146இல் கிரேக்கர்களின் தாயகமான மக்கெடோனியா மற்றும் கி மு 31இல் கிரேக்க தாலமைக் பேரரசு, உரோமைப் பேரரசால் வெற்றி கொள்ளப்பட்டது. பின்னர் கிரேக்கப் பேரரசின் ஐரோப்பா மற்றும் துருக்கி பகுதிகளை வென்று, கி மு 33இல் உரோமைப் பேரரசர் முதலாம் கான்ஸ்டன்டைன் இசுதான்புல் நகரத்தை தலைநகராகக் கொண்டு உரோமைப் பேரரசை ஆண்டார். 





</doc>
<doc id="316455" url="https://ta.wikipedia.org/wiki?curid=316455" title="என்ஹெடுவானா">
என்ஹெடுவானா

என்ஹெடுவானா (Enheduanna (அக்காதியம்: 𒂗𒃶𒁺𒀭𒈾, "Enheduana", "En-hedu-ana", அல்லது மாற்று வடிவங்களிலும் மொழிபெயர்க்கப்பட்டுள்ளது; கி.மு 23 ஆம் நூற்றாண்டு ) என்பவர் அக்காடியப் பேரரசின் மன்னரான சார்கோனின் மகள் மற்றும் சுமேரியா நகரமான ஊர் என்ற நகரத்தில் இருந்த நானா என்றழைக்கப்பட்ட நிலவுக் கடவுளின் கோயிலின் அர்ச்சகி ஆவார்.) 

என்ஹெடுவானா சில இலக்கியப் படைப்புகளை விட்டுச் சென்றுள்ளார். இவை இவராலேயே இயற்றப்பட்டவை. இவர் இயற்றிய பாடல்களில் தன் வாழ்க்கையைப் பற்றியும் தன்பெயரையும் குறிப்பிட்டுள்ளார். என்ஹெடுவானாவின் படைப்புகள் சடங்கு சார்ந்தவை, புவி, அன்பு, வளம் ஆகியவற்றுக்கான சுமேரியக் கடவுளான இனான்னா, நிலவுக்கடவுள் மற்றும் சுமேரியக் கோயில்கள் பற்றியும் மிகுதியாகப் பாடி இருக்கிறார்.(சில நூல்கள் இவர் இயற்றியதாக இல்லாமலும் இவரே படைத்ததாகவும் இருக்கலாம். ). இவர் பதிவு செய்யப்பட்ட வரலாற்றில் கிடைக்கப்பெறும் முதல் எழுத்தாளராகவும், முதல் பெண் கவிஞராகவும் உலக வரலாற்றில் இடம்பெற்றுள்ளார்.

இவர்தான் ஈஎன் என்ற பட்டத்துடன் குறிப்பிடப்படும் முதல் பெண்ணாவார், இவர் இளவரசியாக இருந்ததால் மிகுந்த அரசியல் முக்கியத்துவம் கொண்டவராக இருந்தார். இவரது தந்தையால் இவருக்கு கோயில் அர்ச்சகி பொறுப்பு அளிக்கப்பட்டது. இவரின் தாயார் அரசி தாசுல்தும்மாக இருக்கலாம். 

இவர் தனது சகோதரன் ரிமூசின் காலத்திலும் தனது பதவியில் தொடர்ந்தார். பின்னர் அரசியல் கொந்தளிப்பு ஏற்பட்டு வெளியேற்றப்பட்டார். நாளடைவில் மீண்டும் தன் அர்ச்சகி பதவியை அடைந்தார்.

என்ஹெடுவானா வசித்த ஊர் என்ற ஊரில் இருந்து தொல்லியல் ஆதாரங்கள் கிடைத்துள்ளன. இவர் பெயர் பொறித்த இரண்டு முத்திரைகளை ஊர் அரசக் கல்லறையில் நிகழ்த்தப்பட்ட அகழாய்வில் கிடைத்துள்ளது. கூடுதலாக இவர் உருவம் மற்றும் பெயர் தாங்கிய வட்டுத் துண்டுகள் கண்டெடுக்கப்பட்டன.
என்ஹெடுவானாவின் பாடல்கள் அவற்றின் சிறப்பால் மக்களிடையே அக்கால கட்டத்தில் மிகவும் பிரபலமாக இருந்துள்ளது. அவரது காலத்துக்குப் பின் களிமண் ஏடுகளில் பதிக்கப்பட்டுப் பாதுகாக்கப்பட்டிருந்த பாடல்கள் அகழாய்வில் கண்டெடுக்கப்பட்டன. 

இவரின் படைப்புகளை மொழிபெயர்த்தும், வரலாற்றுத் தகவல்களைக் கொண்டும் வில்லியம் டபிள்யூ ஹாலோவும் ஜே.ஜே.ஏ. வான் டிஜிக்கும் வெளியிட்ட "தி எக்சால்ணேசன் ஆஃப் இனான்னா" புத்தகம் என்ஹெடுவானாவையும் அவரது படைப்புகளையும் பற்றி அறிந்துகொள்ள முதன்மையான நூலாக உள்ளது. மேலும், என்ஹெடுவானாவின் தனிப் பாடல்களைத் திரட்டி ஒரே இலக்கியமாக ஆக்கி "இனான்னா – குயின் ஆஃப் ஹெவன் அண்டு எர்த்" என்ற தலைப்பில் டயான் வோல்க்ஸ்டெய்னும் சாமுவேல் நோவா கிராமெரும் மொழிபெயர்த்து 1983 இல் வெளிவந்த நூல் சிறப்பானது. 


</doc>
<doc id="316461" url="https://ta.wikipedia.org/wiki?curid=316461" title="அக்சர்தாம் கோயில் தாக்குதல்">
அக்சர்தாம் கோயில் தாக்குதல்

அக்சர்தாம் கோயில் தாக்குதல் (Akshardham Temple Attack), இந்திய மாநிலமான குசராத்தின் தலைநகரான காந்திநகரில் உள்ள அக்சர்தாம் கோயிலில் 24 செப்டம்பர் 2002 அன்று மாலை முதல் 25 செப்டம்பர் 2002 காலை வரை, பாகிஸ்தான் நாட்டு லஷ்கர்-ஏ-தொய்பா மற்றும் ஜெய்ஸ்-இ-முகமது இயக்க தீவிரவாதிகள் நடத்திய துப்பாக்கிச் சூட்டிலும், குண்டு வீச்சிலும் 29 பொதுமக்கள் கொல்லப்பட்டனர் மற்றும் 80 பேர் காயமடைந்தனர். தகவலறிந்து சம்பவ இடத்திற்கு வந்த குஜராத் காவல் துறையினரும், தேசிய பாதுகாப்பு படையினரும் நடத்திய எதிர்தாக்குதலில், லஷ்கர்-ஏ-தொய்பா மற்றும் ஜெய்ஷ் சே முகமது இயக்கத்தின் தீவிரவாதிகள் முர்துசா ஹபீஸ் யாசின் மற்றும் அஷ்ரப் அலி முகமது பரூக் ஆகிய இருவரும் சுட்டுக் கொல்லப்பட்டனர். இந்த எதிர் தாக்குதலில் மூன்று பாதுகாப்பு படையினரும் கொல்லப்பட்டனர்.




</doc>
<doc id="316462" url="https://ta.wikipedia.org/wiki?curid=316462" title="விவேக் தேவ்ராய்">
விவேக் தேவ்ராய்

விவேக் தேவ்ராய் (Bibek Debroy) (பிறப்பு:25 சனவரி 1955) இந்தியாவின் மேற்கு வங்காள மாநிலத்தவரும், பொருளாதார அறிஞரும், ஆன்மிக எழுத்தாளரும் ஆவார். புதுதில்லியில் உள்ள பொருளாதாரக் கொள்கை ஆய்வு மையத்தின் பேராசிரியராக 2007 முதல் 2015 வரை பணியாற்றியவர். 25 செப்டம்பர் 2017ல் இந்தியப் பிரதமர் நரேந்திர மோடியின் பொருளாதார ஆலோசனைக் குழுவின் தலைவராக நியமிக்கப்பட்டவர். 

விவேக் தேவ்ராய், பள்ளிக் கல்வியை நரேந்திரபூர் இராமகிருஷ்ணா மிஷனரி பள்ளியிலும், கல்லூரிக் கல்வியை மாநிலப் பல்கலைக்கழகம், கொல்கத்தாவிலும், உயர் கல்வியை தில்லி பல்கலைக்கழகம் மற்றும் திரித்துவக் கல்லூரி, கேம்பிறிஜ்ஜிலும் பயின்றவர். மேலும் விவேக் தேவ்ராய் "அப்ளிகேஷன் எகனாமிக்ஸ் ரிசர்ச் தேசிய கவுன்சிலும்", "இராஜீவ்காந்தி இன்ஸ்டிடியூட் ஆஃப் த காண்டம்பரல் ஸ்டடீஸ்" நிறுவனத்திலும் ஆராய்ச்சிப் பணிகளை செய்துள்ளார். 

விவேக் தேவ்ராய் பிபெக் டெப்ராய், மாநிலப் பல்கலைக்கழகம், கொல்கத்தா, புனேவில் உள்ள கோகலே அரசியல் மற்றும் பொருளாதாரக் கல்லூரி மற்றும் தில்லியில் உள்ள இந்திய வெளிநாட்டு வணிகக் கழகத்திலும் பேராசிரியராக பணிபுரிந்தவர்.

1993-1998 ஆண்டுகளில் ஐக்கிய நாடுகள் சபையில் பொருளாதார ஆலோசகராக பணி புரிந்துள்ளார். 2007-ம் ஆண்டு முதல் 2015-ம் ஆண்டு வரை புதுதில்லியில் உள்ள பொருளாதார கொள்கைகள் ஆய்வு மையத்திலும், இந்திய வணிகம் மற்றும் தொழில்கள் சம்மேளனத்தின் செயலராகவும் பணியாற்றியுள்ளார். 2015-ம் ஆண்டில் தொடங்கப்பட்ட நிதி ஆயோக் அமைப்பின் உறுப்பினராக உள்ளார். இந்திய இரயில்வே மறுசீரமைப்பதற்கான குழுவிற்கு தலைமை தாங்கி உள்ளார்.

விவேக் தேவ்ராய் 2015-ம் ஆண்டில் பத்மசிறீ விருதையும், 2016-ம் ஆண்டில் அமெரிக்க- இந்திய வணிக உச்சி மாநாட்டில் "வாழ்நாள் சாதனையாளர் விருது" பெற்றுள்ளார்.

மகாபாரத்தின் முதல் பத்து தொகுதிகளை இந்தி மொழியிலிருந்து ஆங்கிலத்தில் மொழி பெயர்த்துள்ளார். மேலும் பகவத் கீதையையும் ஹரி வம்சம் எனும் நூலை ஆங்கிலத்தில் மொழி பெயர்த்துள்ளார். தற்போது பகவத் புராணத்தை மொழி பெயர்க்கும் பணியில் உள்ளார்.


</doc>
<doc id="316466" url="https://ta.wikipedia.org/wiki?curid=316466" title="குவாலியர் அரசு">
குவாலியர் அரசு

குவாலியர் அரசு (Gwalior State) மராத்தியப் பேரரசின் வீழ்ச்சிக்குப் பின்னர் சிந்தியா வம்சத்தவர்கள், குவாலியர் பகுதியை தன்னாட்சி உரிமையுடைய நாடாக ஆண்டனர். பிரித்தானிய இந்தியா ஆட்சியில், துணைப்படைத் திட்டத்தை ஏற்றுக் கொண்ட குவாலியர் அரசு, பிரித்தானிய இந்திய அரசுக்கு ஆண்டு தோறும் திறை செலுத்தி ஆண்டனர். பிரித்தானிய இந்திய அரசு, குவாலியர் மன்னருக்கு 21 குண்டுகள் முழங்க மரியாதை செய்தது. 18ஆம் நூற்றாண்டின் துவக்கத்தில் ரானோஜி சிந்தியா என்பவரால் நிறுவப்பட்ட குவாலியர் இராச்சியம், மராத்தியப் பேரரசின் வீழ்ச்சிக்குப் பின்னர், புதிதாக நிறுவப்பட்ட மராத்திய கூட்டமைப்பின் ஒரு பகுதியாக விளங்கியது. மத்திய இந்தியாவில் மிகப்பெரிய இராச்சியமாக குவாலியர் விளங்கியது. மகாத்ஜி சிந்தியாவின் (1761–1794) ஆட்சிக் காலத்தில் குவாலியர் அரசு வட இந்தியாவில் முக்கிய சக்தியாகவும்; மராத்திய கூட்டமைப்பின் வலு மிக்க நாடாகவும் விளங்கியது. 

ஆங்கிலேய-மராத்தியப் போர்களின் முடிவில் மராத்தியப் பேரரசு வீழ்ச்சியடைந்ததால், குவாலியர் அரசு பிரித்தானிய இந்தியப் பேரரசிற்கு அடங்கிய மன்னராட்சி பகுதியாக மாறியது. மத்திய இந்தியாவில் மிகப்பெரிய இராச்சியமாக குவாலியர் விளங்கியது. 

1947இல் இந்தியப் பிரிவினைக்குப் பின்னர் இந்தியாவின் அரசியல் ஒருங்கிணைப்பு சட்டப்படி, குவாலியர் இராச்சியம் இந்திய அரசுடன் இணைக்கப்பட்டு, இந்தியாவின் மத்திய பாரத மாகாணத்துடன் இணைக்கப்பட்டது. 

குவாலியர் இராச்சியத்தின் மொத்தப் பரப்பளவு 64,856 சதுர கிலோ மீட்டர் பரப்பளவு கொண்டது. இந்த இராச்சியம் குவாலியர் வடக்கு மண்டலம் மற்றும் மால்வா தெற்கு மண்டலம் என இரண்டாக பிரிக்கப்பட்டிருந்தது. 
44,082 சதுர கிலோ மீட்டர் பரப்பளவு கொண்ட குவாலியர் மண்டலத்தின் வடக்கிலு, வடகிழக்கிலும், வடமேற்கிலும் சம்பல் ஆறும், "இராஜபுதனா முகமை" மற்றும் மத்திய மாகாணமும், கிழக்கில் அவத் மற்றும் ஆக்ரா ஐக்கிய மாகாணப் பகுதிகளும், தெற்கில் போபாலும் மேற்கில் இராஜபுதனா முகமையும் எல்லைகளாக கொண்டது.

உஜ்ஜைன் நகரத்தை உள்ளடக்கிய மால்வா மண்டலம் 20,774 சதுர கிலோ மீட்டர் பரப்பளவு கொண்டது. 

1940இல் குவாலியர் இராச்சியத்தின் மக்கள் தொகை 4,006,159 ஆக இருந்தது.

பத்தாம் நூற்றாண்டில் நிறுவப்பட்ட குவாலியர் இராச்சியத்தை, கி பி 1398இல் தில்லி சுல்தான்கள் கைப்பற்றினர். பின்னர் 1528 முதல் 1731 முடிய முகலாயர் பேரரசிற்கு உட்பட்டிருந்தது. ஆங்கிலேய-மராத்தியப் போர்களின் முடிவில் மராத்தியப் பேரரசு சிதறியது. பின் வந்த மராத்திய கூட்டமைப்பும் ஆங்கிலேயர்களிடம் தோற்றது. பின்னர் 1731இல் குவாலியர் இராச்சியத்தின் மன்னராக 1731இல் ரானோஜிராவ் சிந்தியா முடிசூட்டிக் கொண்டார். பின்னர் அவரது சிந்தியா குல வழித்தோன்றல்கள் குவாலியர் இராச்சியத்தை இந்தியப் பிரிவினைக்குப் பின்னர் 1947 முடிய ஆண்டனர்.

மராத்திய சிந்தியா குல குவாலியர் இராச்சிய மன்னர்கள் தங்களை மகாராஜாக்கள் என அழைத்துக் கொண்டனர்.

நிர்வாகக் காரணங்களால் குவாலியர் அரசு வடக்கு குவாலியர் என்றும் தெற்கு மால்வா என இரண்டு பிராந்தியங்களாக பிரிக்கப்பட்டிருந்தது. வடக்கு குவாலியர் பிராந்தியத்தில் தற்கால குவாலியர் மாவட்டம், பிண்டு மாவட்டம், சியோப்பூர் மாவட்டம், தோன்வார்கார் மாவட்டம், இசாகார் மாவட்டம், பில்சா மாவட்டம் மற்றும் நார்வார் மாவட்டங்கள் இருந்தன. மால்வா பிராந்தியத்தில் உஜ்ஜைன் மாவட்டம், மண்டசௌர் மாவட்டம், அம்ஜெரா மாவட்டங்கள் இருந்தன. 

மாவட்டம் பல பர்கானாக்களாக (pargana) பிரிக்கப்பட்டது. பல கிராமங்களைக் கொண்ட ஒரு பர்கானாவிற்கு நில வரி வசூலிக்க, மற்றும் நிலங்கள் தொடர்பான ஆவணங்களை பராமரிக்க பட்வாரி எனும் கீழ் நிலை அதிகாரி இருந்தார். மாவட்டங்களின் நிர்வாகத்தை கவனிக்க ஒரு சுபேதார் எனும் உயர் அதிகாரி இருந்தார்.




</doc>
<doc id="316467" url="https://ta.wikipedia.org/wiki?curid=316467" title="அடுக்குத் தூபி">
அடுக்குத் தூபி

அடுக்குத் தூபி ("Pagoda"), பௌத்தக் கட்டிடக் கலை நயத்தில் தெற்காசியா மற்றும் தென்கிழக்கு ஆசியா மற்றும் கிழக்கு ஆசியா பகுதிகளில் பல அடுக்கு மாடிகள் கொண்ட தூபி வடிவத்தில் கட்டப்பட்ட பௌத்த வழிபாட்டுத் தலமாகும்.
நேபாளம், இந்தியா, சீனா, ஜப்பான், கொரியா, வியட்நாம், பர்மா, இலங்கை, லாவோஸ், கம்போடியா மற்றும் தாய்லாந்து நாடுகளில் இதுபோன்ற அடுக்குத் தூபிக்கள் விகாரைக்கு அருகில் அமைக்கப்பட்டுள்ளது.





</doc>
<doc id="316468" url="https://ta.wikipedia.org/wiki?curid=316468" title="சோக்தியானா">
சோக்தியானா

சோக்தியானா ("Sogdiana") அல்லது சோக்தியா ("Sogdia"); புதிய பாரசிக மொழி:: سُغْد, "சோகிது") பண்டைய இந்தோ ஐரோப்பிய பாரசீக மக்கள் வாழ்ந்த தற்கால தாஜிகிஸ்தான், மற்றும் உஸ்பெகிஸ்தான் நாடுகளை உள்ளடக்கியதாகும். அகாமனிசியப் பேரரசில் சோக்தியானா ஒரு மாகாணமாக விளங்கியது. கி மு 328இல் மாசிடோனியாவின் மன்னர் அலெக்சாண்டர் சோக்தியானவை கைப்பற்றினார். பின்னர் கிரேக்க பாக்திரியா பேரரசு மற்றும் சாசானியப் பேரரசுகளில் சோக்தியானா ஒரு பகுதியாக விளங்கியது.

சோக்தியானா பகுதியின் முக்கிய நகரம் சமர்கந்து ஆகும். ஆமூ தாரியா ஆறு இப்பகுதியை வளப்படுத்துகிறது.

சோக்தியானா பகுதி மக்கள் பௌத்தம், சரத்துஸ்திர சமயங்களைப் பயின்றனர். பின்னர் சாமானிது பேரரசின் இறுதி காலத்தில், கி பி 999இல் சோக்தியானா மக்கள் இசுலாமிய சமயத்திற்கு மாற்றப்பட்டனர். 

இப்பகுதியில் பாரசீக மொழி மற்றும் துருக்கிய மொழிகள் வழக்கில் இருந்தது.

நடு ஆசியாவின் சோக்தியானா பகுதியில் பட்டுப்பாதை செல்வதால், சீனாவிற்கும் ஐரோப்பாவிற்கும் இடையே முக்கிய வணிக மையமாக சோக்தியானா விளங்கியது. 



</doc>
<doc id="316473" url="https://ta.wikipedia.org/wiki?curid=316473" title="பெர்காமோன் இராச்சியம்">
பெர்காமோன் இராச்சியம்

பெர்காமோன் இராச்சியம் அல்லது அத்தாலித்து வம்சம் (Attalid dynasty) (; ), ஹெலனிய காலத்திய கிரேக்கர்கள் ஆண்ட நாடுகளில் ஒன்றான (தற்கால துருக்கி) பெர்காமோன் இராச்சியத்தை கி மு 282 முதல் கி மு 133 முடிய அரசாண்டது.

ஹெலனிய கால துருக்கி பகுதியை ஆண்ட, அலெக்சாண்டரின் படைத்தலைவர்களில் ஒருவரான லிசிமச்சூஸ் கி மு 282இல் மறைந்த போது, அவரின் படைத்தலைவர்களில் ஒருவரான முதலாம் பிலெடெயர்ஸ் என்பவர் ஆட்சியை கைப்பற்றி, கி மு 230இல் அத்தாலித்து வம்சத்தின் ஆட்சியை துருக்கியில் நிறுவினார்.
அத்தாலித்து வம்சத்தின் மூன்றாம் அத்தாலஸ் ஆட்சிக் காலத்தில், கி மு 133இல் உரோமானியர்கள் பெர்கமோன் இராச்சியத்தை கைப்பற்றினர். 



</doc>
<doc id="316475" url="https://ta.wikipedia.org/wiki?curid=316475" title="தாலமைக் பேரரசு">
தாலமைக் பேரரசு

தாலமைக் பேரரசு (Ptolemaic Kingdom) (; , "Ptolemaïkḕ Basileía") (ஆட்சிக் காலம்:கி மு 305 – கி மு 30) அலெக்சாண்டரின் இறப்புக்கு பின்னர், ஹெலனிய காலத்தில் அவரது படைத்தலைவர்கள் கிரேக்கப் பேரரசை, ஐந்தாக பிரித்துக் கொண்டு ஆண்டனர். கி மு 305இல் கிரேக்கப் படைத்தலைவரும், எகிப்தின் ஆளுநருமான முதலாம் தாலமி சோத்தர் எகிப்தில் தாலமைக் பேரரசை நிறுவினார். எகிப்து உள்ளடக்கிய மத்தியதரைக் கடல் பகுதி நாடுகளை தாலமைக் பேரரசு ஆண்டது. தாலமைக் பேரரசின் தலைநகரம் அலெக்சாந்திரியா நகரம் ஆகும்.

இப்பேரரசு ஏழாம் கிளியோபாட்ரா காலத்தில், உரோமானியர்களின் படையெடுப்பால் கி மு 30இல் முடிவுற்றது. எகிப்தை ஆட்சி பீடமாகக் கொண்ட ஹெலனிய கால தாலமைக் பேரரசின் காலத்தில் எகிப்து மற்றும் கிரேக்கத்தின் வரலாறுகள் நன்கு காகிதங்களில் எழுதப்பட்ட எழுத்துகள் மூலம் நன்கு ஆவணப்படுத்தப்பட்டுள்ளதை எகிப்தில் கண்டெடுக்கப்பட்டுள்ளது.

துவக்க கால தாலமைக் பேரரசில் தற்கால எகிப்து, லிபியா, துருக்கி, இசுரேல், சைப்பிரஸ், பாலஸ்தீனம், லெபனான், சிரியா மற்றும் ஜோர்டான் நாடுகள் அடங்கியிருந்தது. பேரரசின் இறுதிக் காலத்தில் கிமு 30ல் தற்கால எகிப்து, துனிசியா மற்றும் லிபியா நாடுகள் இருந்தன.

பாபிலோனில் கி மு 323இல் அலெக்சாண்டர் மறைந்த போது அவரது படைத்தலைவர்களுக்குள் கிரேக்கப் பேரரசை யார் ஆள்வது என்ற பிணக்கு (தியாடோச்சி-Diadochi) ஏற்பட்டது. 
துவக்கத்தில் அலெக்சாண்டரின் சிறு வயது குழந்தையான நான்காம் அலெக்சாண்டரின் பிரதிநிதியாக கிரேக்கப் பேரரசை பெர்டிக்காஸ் (Perdiccas) என்பவர் வழிநடத்தினார்.

கிரேக்கப் பேரரசின் எகிப்தின் ஆளுநராக முதலாம் தாலமி சோத்தர் கி மு 323இல் நியமிக்கப்பட்டார். ஹெலனிய காலத்தில், கிரேக்கப் பேரரசை அதன் படைத்தலைவர்களும் ஆளுநர்களும் பிரித்து கொண்டதால் கிரேக்கப் பேரரசு சிதறியது. முதலாம் தாலமி சோத்தர் கிரேக்கப் பேரரசின் எகிப்து பகுதிகளுக்கு தனி உரிமையுடன் மன்னராக முடிசூட்டிக் கொண்டார். அவரது தாலமைக் வம்சம் எகிப்தை ஏறத்தாழ 300 ஆண்டுகள் ஆண்டது.

பண்டைய எகிப்திய பண்பாட்டு, நாகரீகம் மற்றும் பழக்க வழக்கங்களைப் பின்பற்றிய தாலமைக் வம்சத்தின் மன்னர்கள் தங்களை பார்வோன் எனும் அடைமொழியுடனும், இளவரசர்கள் தாலமி என்ற அடைமொழியுடனும்; இளவரசிகள் கிளியோபாட்ரா, அர்சினொ மற்றும் பெரிநைஸ் போன்ற அடைமொழிகளுடனும் அழைக்கப்பட்டனர்.

கிளியோபாட்ராவின் இறப்பிற்குப் பின் கி மு 30இல் எகிப்தை வெற்றி கொண்ட உரோமைப் பேரரசு, எகிப்தை உரோமைப் பேரரசின் மாகாணமாக இணைத்துக் கொண்டனர்.




</doc>
<doc id="316476" url="https://ta.wikipedia.org/wiki?curid=316476" title="தீர்த்த மலை தீர்த்தகிரிசுவரர் கோயில்">
தீர்த்த மலை தீர்த்தகிரிசுவரர் கோயில்

தீர்த்த மலை தீர்த்தகிரிசுவரர் கோயில் என்பது தர்மபுரி மாவட்டம், அரூருக்கு அருகில் உள்ள தீர்த்தமலையில் உள்ள சிவன் கோயிலாகும். இக்கோயில் அமைந்துள்ள மலையும் அடிவாரத்தில் உள்ள ஊரும் தீர்த்த மலை என்றே அழைக்கப்படுகின்றன. கோயில் உள்ள முருகன் மீது அருணகிரிநாதர் நான்கு பாடல்கள் பாடியுள்ளார்.
இக்கோயிலில் பல கல்வெட்டுகள் காணப்படுகின்றன என்றாலும் இவற்றில் பழமையான கல்வெட்டு மேலைக் கங்க மன்னனான "மல்லிதேவ மகாராசர்" என்ற மன்னன் இந்த இறைவனுக்கு "ஆலம்பாடி" என்ற சிற்றூரை தானமாக அளித்த கி.பி ஆறாம் நூற்றாண்டு கல்வெட்டே பழமையானதாக உள்ளதால் இக்கோயில் ஆறாம் நூற்றாண்டுக்கு முற்பட்டக் கோயிலாகும். இதுவே தரும்புரி மாவட்டத்தில் தற்போது உள்ள கோயில்களில் பழமையானது ஆகும்.
தீர்த்தகிரிப் புராணம் கி.பி 16 ஆம் நூற்றாண்டில் "சைவ எல்லப்ப நாவலர்" என்பவரால் எழுதப்பட்டது.

தீர்த்த மலையில் "இராம தீர்த்தம்", "அகத்திய தீர்த்தம்", "அக்கினி தீர்த்தம்", "குமார தீர்த்தம்", "கௌரி தீர்த்தம்" ஆகிய ஐந்து தீர்த்தங்கள் உள்ளன. இதில் இராம தீர்த்தம் ஒரு பாறையின் உச்சியில் இருந்து எப்போதும் கொட்டிக் கொண்டிருக்கும் கோடைக் காலத்திலும் இந்த தீர்த்தம் கொட்டுவது நின்றதில்லை என்பது இதன் சிறப்பு.



</doc>
<doc id="316481" url="https://ta.wikipedia.org/wiki?curid=316481" title="ஆதி இந்தோ ஐரோப்பிய மக்கள்">
ஆதி இந்தோ ஐரோப்பிய மக்கள்

ஆதி இந்தோ ஐரோப்பிய மக்கள் (Proto-Indo-Europeans) பனி யுகத்தின் முடிவில் கி மு 4,000இல் அல்லது அதற்கு சிறிது காலத்திற்கு முன்னர் வாழ்ந்த இனக் குழுக்கள் ஆவர். இவர்கள் எழுத்து வடிவம் இல்லாத ஆதி ஆதி இந்தோ ஐரோப்பிய மொழிகளை பேசினர்.
ஆதி இந்தோ ஐரோப்பிய மக்கள் குறித்தான அறிவு, அவர்கள் பேசிய மொழியாலும், அகழ்வாராய்ச்சிகளாலும் வெளிப்பட்டது. ஆதி இந்தோ ஐரோப்பியர்கள், வெண்கலக் காலத்திய இந்தோ ஐரோப்பிய மக்களுடன் சிறிது தொடர்புடையவர்கள்.
ஆதி இந்தோ ஐரோப்பிய இன மக்கள் செப்புக் காலத்தில், கி மு 5000 முதல் கி மு 4,000 ஆண்டுகளுக்கு முன்னர் நடு ஆசியா மற்றும் கிழக்கு ஐரோப்பாவின் ஸ்டெப்பி புல்வெளிகளில் வாழ்ந்தவர்கள்.

கி மு இரண்டாயிரத்தின் நடுவில் ஆதி இந்தோ ஐரோப்பிய இனக் குழுவினரின் வழித்தோண்றல்கள் கி மு இரண்டாயிரத்தின் நடுவில் அனதோலியா, கிரேக்க ஏஜியன் கடற்கரை பகுதிகள், மேற்கு ஐரோப்பா மற்றும் வட இந்தியா பகுதிகளில் குடிபெயர்ந்தனர்.

ஆதி இந்தோ ஐரோப்பிய இனக்குழுவின் சில பண்பாடுகள்:






</doc>
<doc id="316484" url="https://ta.wikipedia.org/wiki?curid=316484" title="தருமபுரி கோட்டை மல்லிகார்சுனர் கோயில்">
தருமபுரி கோட்டை மல்லிகார்சுனர் கோயில்

தருமபுரி கோட்டை மல்லிகார்சுனர் கோயில் என்பது தர்மபுரி மாவட்டம், தர்மபுரியில் கோட்டைக் கோயில்கள் என அழைக்கப்படும் மூன்று கோயில்களில் ஒரு சிவன் கோயிலாகும். இது ஒரு தேவார வைப்புத்தலமாகும். 

இக்கோயில் கோட்டைக்கோயில், கோட்டை ஈஸ்வரன் கோயில், தகடூர் காமாட்சி கோயில், கோட்டை சிவன் கோயில் என்று பல பெயர்களில் அழைக்கப்படுகிறது. 

நுளம்பர் கட்டிய பல கோயில்களில் இக்கோயில் குறிப்பிடத்தக்கது. இவர்கள் கி.பி. எட்டு ஒன்பதாம் நூற்றாண்டுகளில் இக்கோயிலை கட்டியுள்ளனர். இக்கோயில் இறைவனை பழங்கல்வெட்டுகள் "சாணாயிரமுடையார்" எனக் குறிப்பிடுகன்றன. நுளம்பரது காலத்திற்குப் பிறகு இக்கோயில் பராமரிப்பின்றி பாழ்பட்டுப் போனது. இந்நிலையில் மூன்றாம் குலோத்துங்க சோழன் காலத்தில் திருக்காலத்தியில் இருந்து தகடூருக்கு வந்த "வண்ணானைக் கும்பிட்டார்" என்னும் சிவனடியார் இந்தக் கோட்டைச் சிவாலயங்கள் பாழ்பட்டு இருப்பதைக் கண்டு வருந்தி அவற்றைப் புதுப்பிக்க எண்ணி, அப்போது சோழர்களின் கீழ் தகடூரை ஆண்டுவந்த அதியமான் மரபினனான இராசராச அதியமானிடம் சென்று இம்மூன்று கோயில்களையும் தகுந்த "சிவப்பிராமணர்களைக்" கொண்டு வழிபாட்டிற்கு ஏற்பாடு செய்ய வேண்டுமென வேண்டினார். அதியமானோ தகுந்த சிவப்பிராமணர்களை அழைத்து வரும் பொறுப்பை அவரிடமே வழங்கினார். தகுந்த சிவப்பிராமணர்களை மன்னனிடம் அழைத்து வர, கோயில்களில் இரண்டு ஆண்டுகள் திருப்பணிகள் மேற்கொள்ளப்பட்டு வழிபாடுகள் துவங்கின என கல்வெட்டுகள் குறிக்கின்றன. கோயிலின் இறைவன் பெயர் விசயநகரப் பேரரசர் மல்லிகார்ஜுன ராயன் காலத்தில் மல்லிகார்ச்சுனர் என மாற்றப்பட்டிருக்க வேண்டுமெனக் கருதப்படுகிறது.

இக்கோயிலில் உள்ள இறைவன் மல்லிகார்ச்சுனர் ஆவார். இறைவி காமாட்சியம்மை ஆவார். 

வலம்புரி விநாயகர், வள்ளி தெய்வானையுடன் ஆறுமுகர், சித்தலிங்கேசுவரர் சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, திருமால், பிரம்மா, துர்க்கை ஆகியோர் உள்ளனர். அருகே சண்டிகேசுவரர் சன்னதி உள்ளது.



</doc>
<doc id="316490" url="https://ta.wikipedia.org/wiki?curid=316490" title="பாம்பே குரோனிக்கிள்">
பாம்பே குரோனிக்கிள்

பாம்பே குரோனிக்கிள் என்பது மும்பையிலிருந்து சர் பெரோஸ் சா என்ற வழக்கறிஞரால் பதிக்கப்பட்டு வெளிவந்த ஆங்கிலச் செய்தித் தாள் ஆகும். இது 1910 முதல் 1959 வரை பதிப்பாகி வெளிவந்தது. ஜே பி பட்டேல் என்பவர் இதனைத் தொடங்குவதற்கு உதவியாக இருந்தார். 1913 முதல் 1919 வரை பி.ஜி. ஹோர்னிமன் என்பவர் இச்செய்தித் தாளை நடத்தி வந்தார்.

இந்தியா விடுதலை பெறுவதற்கு முன் இந்தியாவில் நிகழ்ந்த அரசியல் நிகழ்வுகள், போராட்டங்கள் ஆகியன பாம்பே குரோனிக்கிள் செய்தித்தாளில் இடம் பெற்றன. வரலாற்று ஆசிரியர்களின் நூல்களுக்குச் சான்றாவணங்களாக, இதில் அச்சானவை விளங்குகின்றன.


</doc>
<doc id="316494" url="https://ta.wikipedia.org/wiki?curid=316494" title="இந்தோ ஐரோப்பிய மக்கள்">
இந்தோ ஐரோப்பிய மக்கள்

இந்தோ ஐரோப்பிய மக்கள் (Indo-Europeans) இந்தோ ஐரோப்பிய மொழிகள் பேசும் இனக் குழுக்கள் ஆவர்.
காக்கேசிய இனத்தவர்களான இந்தோ ஐரோப்பிய மக்கள் ஆதி இந்தோ ஐரோப்பிய மொழிகளை பேசியவர்களின் வழித்தோன்றல்கள் ஆவார்.

வெண்கலக் காலத்திய இந்தோ ஐரோப்பிய மொழிகளான ஆதி இந்தோ ஈரானிய மொழி, ஆதி கிரேக்க மொழி, ஆதி செல்டிக் மொழி, ஆதி இத்தாலி மொழி, ஆதி ஜெர்மானிய மொழி, ஆதி ஸ்லோவிக் போன்ற மொழிகளை பேசியவர்கள் ஆவர்.

வரலாற்று காலத்திலும், தற்காலத்திலும் இந்தோ ஐரோப்பிய மொழிகளை பேசுபவர்களை, இந்தோ ஐரோப்பியர்கள் என குறிப்பிடாமல், அவர்கள் பேசும் மொழிக் குடும்பத்தின் பெயரால் அடையாளப்படுத்துகின்றனர். எடுத்துக்காட்டாக அனதோலியர்கள், தொக்காரியர்கள், ஆரியர்கள், ஈரானியர்கள் (இந்தோ ஆரியர்கள்), கிரேக்கர்கள், செல்டிக்குகள், இத்தாலியர்கள், ஜெர்மானியர்கள், பால்டிக்குகள், ஸ்லோவேனியர்கள், ஆர்மீனியர்கள், அல்பேனியர்கள் என்று அழைக்கப்படுகிறார்கள். மேலும் அதன் கிளை மொழிகளை பேசுவர்களை அதன் பெயரால் அழைக்கப்படுகின்றனர். எடுத்துக்காட்டாக இந்திய-ஈரானிய மொழியின் உட்குடும்ப மொழியான இந்தோ ஆரிய மொழிகளை பேசுபவர்களை, வங்காளிகள், குஜராத்திகள், காஷ்மீரிகள், நேபாளிகள் என்றும் அழைக்கப்படுகின்றனர்.


</doc>
<doc id="316499" url="https://ta.wikipedia.org/wiki?curid=316499" title="தருமபுரி கோட்டை காமாட்சியம்மன் கோயில்">
தருமபுரி கோட்டை காமாட்சியம்மன் கோயில்

தருமபுரி கோட்டை காமாட்சியம்மன் கோயில் என்பது தர்மபுரி மாவட்டம், தர்மபுரியில் கோட்டைக் கோயிகள் என அழைக்கப்படும் மூன்று கோயில்களில் ஒரு கோயிலான அம்மன் கோயிலாகும்.
நுளம்பர் கட்டிய பல கோயில்களில் இக்கோயில் குறிப்பிடத்தக்கது. இவர்கள் கி.பி. எட்டு ஒன்பதாம் நூற்றாண்டுகளில் இக்கோயிலை கட்டியுள்ளனர். இக்கோயில் தற்போது காமாடசியம்மன் கோயிலாக இருந்தாலும், இது ஒரு காலத்தில் சிவன் கோயிலாக இருந்துள்ளது என்பது குறிப்பிடத்தக்கது. சோழர் காலக் கல்வெட்டுகளில் இக்கோயில் ஈசனை "முழமாயிரமுடையார்" அல்லது "திருவேளாலீசுவரமுடையார்" எனக் குறிப்பிடுகன்றன. இக்கோயில் நல்ல சிற்ப வேலைப்பாடுகளுடன் அமைக்கப்பட்டுள்ளது. இக்கோயிலில் இராமாயணக் காட்சிகளை விவரிக்கும் சிற்பங்கள் உள்ளது சிறப்பு. நுளம்பரது காலத்திற்குப் பிறகு இக்கோயில் பராமரிப்பின்றி பாழ்பட்டுப் போனது. இந்நிலையில் மூன்றாம் குலோத்துங்க சோழன் காலத்தில் திருக்காலத்தியில் இருந்து தகடூருக்கு வந்த "வண்ணானைக் கும்பிட்டார்" என்னும் சிவனடியார் இந்தக் கோட்டை சிவாலயங்கள் பாழ்பட்டு இருப்பதைக் கண்டு வருந்தி அவற்றை புதுப்பிக்க எண்ணி, அப்போது சோழர்களின் கீழ் தகடூரை ஆண்டுவந்த அதியமான் மரபினனான இராசராச அதியமானிடம் சென்று இம்மூன்று கோயில்களையும் தகுந்த "சிவப்பிராமணர்களைக்" கொண்டு வழிபாட்டிற்கு ஏற்பாடு செய்ய வேண்டுமென வேண்டினார். அதியமானோ தகுந்த சிவப்பிராமணர்களை அழைத்து வரும் பொறுப்பை அவரிடமே வழங்கினார். தகுந்த சிவப்பிராமணர்களை மன்னனிடம் அழைத்து வர, கோயில்களில் இரண்டு ஆண்டுகள் திருப்பணிகள் மேற்கொள்ளப்பட்டு வழிபாடுகள் துவங்கின என கல்வெட்டுகள் குறிக்கின்றன. இந்தக் கோயில் விசயநகரப் பேரரசர் மல்லிகார்ஜுன ராயன் காலத்துக்குப் பிறகு காமாட்சி அம்மன் கோயிலாக மாற்றப்பட்டிருக்க வேண்டுமெனக் கருதப்படுகிறது.
அகன்ற திருவுண்ணாழியில் பெரிய பீடமும் அதில் நான்கடி உயரத்தில் நின்ற கோலத்தில் காமாட்சியம்மன் உள்ளார். தலையில் பொன்மணி மகுடத்துடனும், கழுத்தில் முத்துவடம், மலர் மாலை, எலுமிச்சம்பழ மாலை ஆகியவற்றுடன், கைகளில் பாராங்குசம், அபய முத்திரை கொண்டு விளங்குகிறார்.


</doc>
<doc id="316500" url="https://ta.wikipedia.org/wiki?curid=316500" title="தருமபுரி பரவாசுதேவப் பெருமாள் கோயில்">
தருமபுரி பரவாசுதேவப் பெருமாள் கோயில்

தருமபுரி பரவாசுதேவப் பெருமாள் கோயில் என்பது தர்மபுரி மாவட்டம், தர்மபுரியில் கோட்டைக் கோயில்கள் என அழைக்கப்படும் மூன்று கோயில்களில் ஒரு விஷ்ணு கோயிலாகும்.
இக்கோயிலில் அமைந்துள்ள பெருமாளின் திருவடிகளை பிரம்மா பிரதிட்டை செய்ததாகவும், தேவர்கள், முனிவர்கள், அர்ஜுனன் ஆகியோரால் பூசிக்கப்பட்டதாகவும் வழிவழியாகக் கூறப்படுகிறது. மேலும் பதினெண் சித்தர்களில் தன்வந்திரி, திரிமூலி ஆகியோரால் அருட்கொடை பெற்ற தலமாகவும் நம்பப்படுகிறது. 
இக்கோயில் நுளம்பரது காலத்திலோ அல்லது அதற்கு சற்று பிற்பட்ட காலத்திலோ கட்டப்பட்டிருக்க வேண்டும் எனக் கருதப்படுகிறது. இக்கோயிலில் ஆண்டாள், அனுமான் ஆகியோருக்கு உட்கோயில்கள் பிற்காலத்தில் கட்டப்பட்டுள்ளன.
கோயில் உண்ணாழியில் ஆதி சேடன் ஏழுதலைகளுடன் பரவாசுதேவப் பெருமாளின் தலைக்குமேல் குடைபிடிக்க அவரின் இடது தொடையின் மேல் தாயார் அமர்ந்திருக்க, பெருமாளின் வலது மேல்கையில் சக்கரமும், கீழ்கையில் கதாயுதமும், இடது மேல்கையில் சங்கும், கீழ்கை ஆதிசேடன் மேல் சாய்வாக ஊன்றியும் பாம்பணையின் மேல் இடது காலைத் தொங்கவிட்டபடி அமர்ந்திருக்க கருடர், அனுமான் போன்றோர் திருவடிகளை வணங்கி நிற்பதுபோல காட்சியளிக்கிறார்.


</doc>
<doc id="316502" url="https://ta.wikipedia.org/wiki?curid=316502" title="போரான் முக்குளோரைடு">
போரான் முக்குளோரைடு

போரான் முக்குளோரைடு "(Boron trichloride)" BCl என்ற வேதியியல் வாய்ப்பாடு கொண்ட ஒரு கனிம வேதியியல் வேதிச் சேர்மம் ஆகும். போரான், மற்றும் குளோரின் சேர்ந்து உருவாகும் இச்சேர்மம் நிறமற்ற வாயுவாகவும், கரிமத் தொகுப்பு வினைகளில் ஒரு பயனுள்ள வினைப்பொருளாகவும் உள்ளது. தண்ணீர்|தண்ணீருடன் அதி தீவிரமாக வினைபுரிகிறது. 

போரான் பொதுவாக ஆலசன்களுடன் வினைபுரிந்து அவற்றுடன் தொடர்புடைய மூவாலைடுகளைத் தருகிறது. தொழிற்சாலைகளில் போரான் முக்குளோரைடானது, 500 பாகை செல்சியசு வெப்பநிலையில் போரான் ஆக்சைடுடன் கார்பன் சேர்த்து நேரடியாக குளோரினேற்றம் செய்யப்பட்டு தயாரிக்கப்படுகிறது. 

தைட்டானியம் ஈராக்சைடை, தைட்டானியம் நாற்குளோரைடாக மாற்றக்கூடிய கிரோல் செயல்முறையை இந்த வெப்பக்கரியொடுக்க முறையும் ஒத்துள்ளது. ஆய்வகங்களில் BF3 உடன் AlCl3 சேர்மத்தைச் சேர்த்து ஆலசன் பரிமாற்றத்தின் வழியாக போரான் முக்குளோரைடு தயாரிக்கப்படுகிறது.

போரான் முக்குளோரைடு பிற போரான் மூவாலைடுகள் போலவே முக்கோண தள மூலக்கூறு வடிவமைப்பையும், 175 பைக்கோமீட்டர் பிணைப்பு நீளத்தையும் கொண்ட ஒரு சேர்மமாகும்.
π-பிணைப்ப்பின் பரிமாணம் குறித்து ஒருபுறத்தில் விவாதம் நடந்து கொண்டிருப்பினும், B− Cl பிணைப்பின் குறுகிய நீளத்தைப்பற்றி விளக்க π-பிணைப்பு உருவாதலின் அளவே முன்மொழியப்பட்டது. போரான் மூவாலைடுகளில் கலப்பு ஆலைடுகள் இடம்பெற்ருள்ளன என்று அணுக்கருக் காந்த ஒத்ததிர்வு ஆய்வுகள் தெரிவிக்கின்றன என்றாலும் இது இருபடியாக்கம் அடைவதில்லை. ஆனால் மாறாக, AlCl3 மற்றும் GaCl3 சேர்மங்கள் 4 அல்லது 6 ஒருங்கிணைவு உலோக மையங்களுடன் இருபடியாக்கமும் பலபடியாக்கமும் அடையக்கூடிய தன்மையைக் கொண்டுள்ளன. 

BCl3 உடனடியாக நீராற்பகுப்பு அடைந்து ஐதரோகுளோரிக் அமிலத்தையும் போரிக் அமிலத்தையும் கொடுக்கிறது. 

போரிக் அமிலத்துடன் ஆல்ககால்கள் இதேமுறையில் வினைபுரிந்து மும்மெத்தில் போரேட்டு போன்ற போரேட்டு எசுத்தர்களைக் கொடுக்கிறது. 

ஒரு வலிமையான இலூயிசு அமிலமாக BCl3 , மூவிணைய அமீன்கள், பாசுபீன்கள், ஈதர்கள், தயோ ஈதர்கள், ஆலைடு அயனிகளுடன் சேர்ந்து கூட்டு விளைபொருட்களை உருவாக்குகிறது. கூட்டு விளைபொருட்கள் உருவாகும் அதேநேரத்தில் பெரும்பாலும் B-Cl பிணைப்பின் நீள அதிகரிப்பும் நிகழ்கின்றது. BCl3•S(CH3)2 (சிஏசு எண் 5523-19-3) என்ற சேர்மமே பொருத்தமான BCl3 வழங்கும் ஆதார மூலமாகப் பயன்படுத்தப்படுகிறது. ஏனெனில், 88-90 °செ வெப்பநிலையை கொதிநிலையாகக் கொண்ட இத்திண்மமே போரான் முக்குளோரைடை வெளிவிடுகிறது. 
கலப்பு அரைல் மற்றும் ஆல்கைல் போரான் குளோரைடுகளும் அறியப்பட்டுள்ளன. பீனைல்போரான் இருகுளோரைடு வர்த்தகமுறையிலும் விற்பனைக்குக் கிடைக்கிறது. கரிமவெள்ளீயம் வினைபொருட்களுடன் போரான் முக்குளோரைடைச் சேர்த்து மறுபங்கீட்டு வினையின் மூலமாக இத்தகைய கலப்பு போரான் ஆலைடுகள் தயாரிக்கப்படுகின்றன. 

2 BCl3 + R4Sn → 2 RBCl2 + R2SnCl2

வர்த்தக முறையில் போரான் முக்குளோரைடு தனிமநிலை போரானாக ஒடுக்கப்படுகிறது. ஆய்வகத்தில், போரான் முக்குளோரைடுடன் தாமிரம் உலோகத்தைச் சேர்த்து அதை இருபோரான் நாற்குளோரைடாக ஒடுக்க இயலும் : 

இவ்வழிமுறையிலேயே B4Cl4 சேர்மத்தை தயாரிக்கிறார்கள். நிறமற்ற இந்த இருபோரான் நாற்குளோரைடு (கொதி நிலை -93°செ) திண்மநிலையில் சமதள மூலக்கூற்று அமைப்பிலும் (இருநைட்ரசன் நான்காக்சைடு போல) வாயுநிலையில் மாறுபட்ட எதிரெதிரான அமைப்பிலும் காணப்படுகிறது. அறை வெப்பநிலையில் இது சிதைவடைந்து பல போரான் ஒற்றைக் குளோரைடுகளைக் கொடுக்கிறது. (BCl)n,என்ற பொது வாய்ப்பாட்டுடன் இந்த ஒற்றைக் குளோரைடுகள் உருவாகின்றன. இங்கு n இன் மதிப்பு 8,9,10 அல்லது 11 ஆக இருக்கலாம். B8Cl8 மற்றும் B9Cl9 வாய்ப்பாட்டைக் கொண்டுள்ள சேர்மங்கள் மூடப்பட்டுள்ள கூட்டிற்குள் போரான் அணுக்களைக் கொண்டவையாக உள்ளன. 

தனிமநிலை போரானைத் தயாரிப்பதற்குரிய தொடக்கநிலை வேதிப்பொருளாக போரான் முக்குளோரைடு பயன்படுகிறது. அலுமினியம், மக்னீசியம், துத்தநாகம், செப்பு உலோகக்கலவைகளில் இருந்து நைட்ரைடு, கார்பைடு போன்ற மாசுக்களை அகற்றி தூய்மையாக்கலிலும் உருகியநிலை உலோகங்களிலிருந்து ஆக்சைடுகளை அகற்றவும் இது பயன்படுகிறது. அலுமினியம், இரும்பு, துத்தநாகம், தங்குதன் மற்றும் மோனெல் எனப்படும் நிக்கல் கலப்புலோகங்களை பற்றவைக்கும் இளக்கியாகவும் பயன்படுகிறது. 
அலுமினியம் உருகலை போரான் முக்குளோரைடு ஆவியுடன் சேர்த்து சூடுபடுத்துவதன் மூலம் அலுமினிய வார்ப்புகளை மேம்படுத்த இயலும். சீரான மற்றும் நீடித்த பிசின் கார்பன் படலத்தை பீங்கான் மீது BCl3 சேர்மத்தை வைக்க மின் எதிர்ப்புப் பொருட்கள் தயாரிக்க முடியும்.பிரித்தானிய வெப்ப அலகு திறன் மதிப்பை உயர்த்த உதவும் போரான் தனிமத்திற்கு மூலமாக இருப்பதால், உயர் ஆற்றல் எரிபொருள் மற்றும் ஏவூர்தி துறையில் பயன்படுத்தப்பட்டு வருகிறது. மேலும் குறைக்கடத்திகள் உற்பத்தியிலும் இது பயன்படுகிறது. 
கரிம வேதியியல் தொகுப்பு வினைகளில் போரான் முக்குளோரைடு ஒரு வினைப்பொருளாக உபயோகமாகிறது. தொடர்புடைய போரான் புளோரைடுகள் போல ஈதர்களில் C-O பிணைப்புகளில் பிளவை உண்டாக்குகிறது . 

தீவிரமான வினைப்பொருளாக இருப்பதால் ஆல்ககால்கள் அல்லது ஈரப்பதத்தில் இதனால் ஐதரசன் குளோரைடு வாயுவாக உருவாக முடியும். திண்மமான போரான் இருமெத்தில் சல்பைடு கூட்டுவிளைபொருள் பயன்படுத்துவதற்கு பாதுகாப்பானது என்றாலும், நீருடன் வினைபுரிய வாய்ப்பு ஏற்பட்டால் இச்சேர்மத்தை சிதைத்து கரைசலில் இருமெத்தில் சல்பைடு வாயுவை வெளியிடுகிறது. 


</doc>
<doc id="316509" url="https://ta.wikipedia.org/wiki?curid=316509" title="ஒப்பந்தக் கோட்பாடு">
ஒப்பந்தக் கோட்பாடு

பொருளியலில், ஒப்பந்தக் கோட்பாடு ("contravt theory") என்பது பொதுவாக சமச்சீரற்ற தகவல் அடிப்படையில் எவ்வாறு பொருளாதார செயற்பாட்டாளர்கள் ஒப்பந்த ஏற்பாடுகளை செய்ய முடியும் என்பதை விளக்குகிறது. இக்கோட்பாட்டின் 1960களில் கென்னத் அரோ என்பவர் முதன் முதலில் விளக்கினார். 2016 ஆம் ஆண்டில், ஆலிவர் ஹார்ட், பென் ஹொம்ஸ்சுடொரோம் ஆகிய இருவருக்கும் ஒப்பந்தக் கோட்பாட்டில் அவர்களின் பங்களிப்புகளுக்காக பொருளியலுக்கான நோபல் நினைவுப் பரிசு வழங்கப்பட்டது.

ஒரு நிலையான நடைமுறையில், பொருளாதாரத்தில் குறிப்பிட்ட பகுதியை ஆராயும் பொருளாதாரம் ஒப்பந்த கோட்பாடானது, முடிவெடுப்பவர் குறிப்பிட்ட எண் பயன்பாடு கட்டமைப்புகள் கீழ், சரியான முடிவு கண்டறிய ஒரு தேர்வுமுறை வழிமுறையை பற்றி குறித்துக்காட்டும். அத்தகைய வழிமுறை பல வழக்கமான சூழ்நிலைகளில் ஒப்பந்தக் கோட்பாட்டை கட்டமைக்க பல நிலைகளில், பெயரிடப்பட்ட ஒழுக்கம் சார்ந்த இடையூறு, எதிர் தேர்ந்தெடுப்பு மற்றும் சமிக்ஞை (பொருளாதாரம்). இந்த மாதிரிகள் ஒரு காப்பீட்டு ஒப்பந்தத்தின் கீழ், அதற்கான நடவடிக்கைகளை எடுக்க முகவர் ஊக்குவிக்க தத்துவார்த்த வழிகளை கண்டுபிடித்து உள்ளது. 

ஒழுக்கம் சார்ந்த மாதிரிகளில், தகவல் ஒத்தமைவின்மை கண்காணிக்க மற்றும் / அல்லது முகவர் நடவடிக்கை சரிபார்க்க முக்கிய இயலாமை உள்ளது. 

காணக்கூடிய, பரிசோதித்துப் வெளியீடு சார்ந்தது என்று செயல்திறன் அடிப்படையிலான ஒப்பந்தங்கள் ஊக்கத்தொகைகளை உருவாக்க பயன்பெறும் ம்ற்றும் முகவர் முக்கிய நலன்களுக்கு செயல்படவேண்டும். முகவர் ஆபத்து வருமோ என்ற தயக்கம் இருக்கும் போது, இது போன்ற ஒப்பந்தங்கள் பொதுவாக இரண்டாவதாகத்தான் இருக்கும் ஏனெனில் incentivization முழு காப்பீடு விலக்குவதாக உள்ளன.

பின்வருமாறு வழக்கமான ஒழுக்கக் மாதிரிகளை முறைப்படுத்தலாம். இதன் முதன்மையான தீர்க்கம்

முகவரின் "தனிப்பட்ட பகுத்தறியும்தன்மை (ஐஆர்)" தடைகள்,

மற்றும் முகவர்கள் "ஊக்க பொருந்தக்கூடிய (ஐசி)" கட்டுப்பாடு,

formula_4 என்பது ஊதியதிற்க்கான செயல்பாட்டு வெளியீடு formula_5, இது முயற்சிக்கான செயல்பாடு:formula_6.
formula_7 இந்த குறியீடு முயற்சிக்கான விலையை குறிக்கும், மற்றும் இட ஒதுக்கீடுக்கான குறியீடாக பின்வருவது குறிக்கும் formula_8.

எதிர் தேர்ந்தெடுப்பு மாதிரிகள், பிரதானமானவர் ஒப்பந்தம் எழுதப்பட்ட நேரத்தில் முகவர் பண்பு பற்றிய எந்த ஒரு குறிப்பிட்ட தகவலும் அவரிடம் இருக்காது. பண்பு முகவரின் "வகை" என்று அழைக்கப்படுகிறது. உதாரணமாக, சுகாதார காப்பீடு உடல் நலகுறைவு பெற அதிக வாய்ப்பு இருக்கும் மக்கள் வாங்க அதிக வாய்ப்பு உள்ளது. இந்த எடுத்துக்காட்டில், முகவர் உடல் நிலை வகை அறியப்படுகிறது, இது தனிப்பட்ட முகவர் மூலம். மற்றொரு முக்கியமான எடுத்துக்காட்டு: அரசு நிறுவனம் (பிரதானமானவர்) தனியார் நிறுவனத்தில் செலவு தெரியாது. இந்த எடுத்துக்காட்டில், தனியார் நிறுவனத்தில் முகவராக முகவர் வகை செலவு நிலை உள்ளது. 

ஒப்பந்த கோட்பாடு உலகின் ஒவ்வொரு சாத்தியமான மாநில சட்ட விளைவுகளை குறிப்பிடும் ஒரு ஒப்பந்தம் என 
கருதலாம். இது ஒரு முழுமையற்ற ஒப்பந்தங்கள் கோட்பாடு, ஆலிவர் ஹார்ட் மற்றும் அவரது coauthors முன்னோடி ஆய்வுகள் ஊக்க விளைவுகளாள் முழு கான்டின்ஜென்ட் ஒப்பந்தங்கள் எழுத இயலாமை பற்றியது.
முழுமையற்ற ஒப்பந்த முன்னுதாரணம் முன்னணி பயன்பாடு நிறுவனத்தின் கோட்பாடு கிராஸ்மேனின்-ஹார்ட்-மூர் சொத்து உரிமைகள் அணுகுமுறை ஆகும் (ஹார்ட், 1995 பார்க்க).

ஏனெனில், ஒரு ஒப்பந்தம் முழுமை பெறக் கட்சிகள் அசாத்திய சிக்கலும் மற்றும் அதிக விலையும் கொடுக்க வேண்டும்.
இந்த விதி உண்மையான ஒப்பந்தம் உள்ள இடைவெளியை நிரப்ப, இது இயல்பாக விதிகள் வழங்குகிறது.



</doc>
<doc id="316514" url="https://ta.wikipedia.org/wiki?curid=316514" title="அலெக்சாந்தர் நெவ்ஸ்கி">
அலெக்சாந்தர் நெவ்ஸ்கி

அலெக்சாந்தர் யரோஸ்லவிச் நெவ்ஸ்கி (; ; 13 மே 1221 – 14 நவம்பர் 1263) நோவ்கோரோத் இளவரசர் (1236–52), கீவின் பெரும் இளவரசர் (1236-52) மற்றும் விலாடிமிரின் பெரும் இளவரசர் (1252–63) ஆவார். இவரது காலத்தில் கீவிய ரசியாவானது கடினமான காலத்தில் இருந்தது.

இவர் மத்திய கால ருஸ்ஸின் முக்கியமான நபராகக் கருதப்படுகிறார். இவர் செவோலோட் பெரும் கூட்டின் பேரன் ஆவார். ஜெர்மனி மற்றும் சுவீடன் நாட்டு ஊடுருவலாளர்களைத் தடுத்ததன் மூலம் பெரும் புகழ் பெற்றார். அதே நேரத்தில் பலம் வாய்ந்த தங்க நாடோடிக் கூட்டத்திற்கு கப்பம் கட்ட ஒப்புக் கொண்டார். 1547ல் மகாரியசால் புனிதராக அறிவிக்கப்பட்டார்.


</doc>
<doc id="316518" url="https://ta.wikipedia.org/wiki?curid=316518" title="படு கான்">
படு கான்

படு கான் (, , , தாதர்:Бату хан, இலத்தீன்:Baty xan, ; அண். 1207–1255), மற்றொரு பெயர் சைன் கான் (, Сайн хаан, "சைன் ஹான்") மற்றும் ஜார் படு, ஒரு மங்கோலிய ஆட்சியாளர் மற்றும் தங்க நாடோடிக் கூட்டத்தின் (மங்கோலியப் பேரரசின் ஒரு பகுதி) தோற்றுவிப்பாளரும் ஆவார். இவர் சூச்சியின் மகனும், செங்கிஸ் கானின் பேரனும் ஆவார். கீவிய ருஸ், வோல்கா பல்கேரியா, குமனியா மற்றும் காக்கேசியாவை சுமார் 250 ஆண்டுகளுக்கு ஆண்ட இவரது "உளூஸ்" தங்க நாடோடிக் கூட்டத்தின் தலைமைப் பகுதியாகும்.செங்கிஸ் கானின் மகன்களின் இறப்பிற்குப் பிறகு இவர் மங்கோலியப் பேரரசில் பெரிதும் மதிக்கப்பட்டார். இவர் அகா (அண்ணன்) என்று மங்கோலியப் பேரரசில் அழைக்கப்பட்டார்.

தனது மகன் சூச்சியின் இறப்பிற்குப் பிறகு செங்கிஸ் கான் சூச்சியின் நிலப்பரப்புகளை அவரது மகன்களுக்குக் கொடுத்தார். ஆனால் படுவைத் தங்க நாடோடிக் கூட்டத்தின் (இது சூச்சியின் உளூஸ் அல்லது கிப்சாக் கானேடு என்று அறியப்படுகிறது) கானாக நியமித்தார். சூச்சியின் மூத்த மகனான ஓர்டா கானும் படு தான் தன் தந்தைக்குப் பிறகு ஆட்சி செய்ய வேண்டும் என்று ஒத்துக்கொண்டார். செங்கிஸ் கானின் கடைசித் தம்பி தெமுகே முடிசூட்டு விழாவில் செங்கிஸ் கானின் பிரதிநிதியாகக் கலந்துகொண்டார். 1227 இல் செங்கிஸ்கான் இறந்த போது அவர் 4000 மங்கோலிய வீரர்களை சூச்சியின் குடும்பத்திற்குக் கொடுத்தார். சூச்சியின் நிலப்பரப்புகள் படுவிற்கும் அவரது அண்ணன் ஓர்டாவிற்கும் இடையே பிரித்துக் கொள்ளப்பட்டன. ஓர்டாவின் அரசு வெள்ளை நாடோடிக் கூட்டம் என்று அழைக்கப்பட்டது. அவரது ஆளும் பகுதியானது தோராயமாக வோல்கா ஆறு மற்றும் பல்காஷ் ஏரிக்கு இடையே அமைந்திருந்தது. அதே நேரத்தில் படுவின் நாடோடிக் கூட்டமானது வோல்காவுக்கு மேற்கில் இருந்த பகுதிகளை ஆண்டது.

1229 இல் ஒகோடி 3 தியுமன் வீரர்களை குக்டே மற்றும் சன்டேயின் தலைமையின் கீழ் உரல் ஆற்றின் கீழ் பகுதிகபகுதிகளில் இருந்த பழங்குடியினரை வெல்ல அனுப்பினார். அபுல்கசி என்பவரது கூற்றுப்படி படு கான் ஒகோடியின் தலைமையில் வடக்கு சீனாவில் நடைபெற்ற சின் வம்ச படையெடுப்பில் கலந்து கொண்டார். அதே நேரத்தில் அவரது தம்பி பஷ்கிர்கள், கியுமன்கள் மற்றும் ஆலன்கள் ஆகியவர்களுடன் மேற்கில் போரிட்டுக் கொண்டிருந்தார். எதிரிகள் எதிர்ப்பைக் காட்டிய போதும் மங்கோலியர்கள் சுரசன்களின் முக்கிய நகரங்களை வென்றனர். பஷ்கிர்களைத் தங்களது கூட்டாளிகளாக ஆக்கினர். 1230களில் ஒகோடி சீனாவின் ஷான்க்ஷியில் உள்ள நிலப்பகுதிகளை படு மற்றும் சூச்சியின் குடும்பத்தினருக்கு பிரித்துக் கொடுத்தார். ஆனால் பாரசீகத்தின் குராசான் பகுதியைப் போலவே தனது அதிகாரிகளை ஒரு ஏகாதிபத்திய ஆளுநரின் கீழ் நியமித்தார்.

மங்கோலிய ஜின் போரின் முடிவில் மங்கோலியாவில் நடந்த குறுல்த்தாயில் பெரிய கானான ஒகோடி மேற்கு நாடுகளின் மீது படையெடுக்குமாறு படுவிற்கு ஆணையிட்டார். 1235ல் இதற்கு முன்னர் கிரிமிய தீபகற்ப படையெடுப்பை நடத்திய படுவிடம் சாத்தியக்கூறாக 1,30,000 படைவீரர்களைக் கொண்ட ராணுவத்தைக் கொண்டு ஐரோப்பா மீது படையெடுக்கும் பொறுப்பு கொடுக்கப்பட்டது. இவரது உறவினர்களான குயுக், புரி, மோங்கே, குல்கேன், கதான், பைதர் மற்றும் குறிப்பிடத்தக்க மங்கோலியத் தளபதிகளான சுபுதை, போரோல்டை மற்றும் மெங்குசர் ஆகியோர் இவரது சித்தப்பா ஒகோடியின் ஆணைப்படி இவருடன் இணைந்தனர். உண்மையில் சுபுதை இந்த ராணுவத்தை வழிநடத்தினார். இந்த இராணுவமானது வோல்கா ஆற்றைக் கடந்து 1236ல் வோல்கா பல்கேரியா மீது படையெடுத்தது. வோல்கா பல்கேரியர்கள், கிப்சாக்குகள் மற்றும் ஆலன்கள் ஆகியவர்களது எதிர்ப்பை முறியடிக்க மங்கோலியர்களுக்கு ஒரு வருடம் தேவைப்பட்டது.

நவம்பர் 1237ல் படு கான் தனது தூதர்களை விளாடிமிர்-சுஸ்டாலின் இரண்டாம் யூரியின் அவைக்கு அனுப்பி அவர்களது ஆதரவைக் கேட்டார். யூரி சரணடைய மறுத்த போது மங்கோலியர்கள் ரியாசானை முற்றுகையிட்டனர். ஆறு நாட்கள் நடந்த ரத்தம் தோய்ந்த போருக்குப்பிறகு நகரம் முழுவதுமாக அழிக்கப்பட்டது. இத்தாக்குதலுக்குப் பிறகு நகரத்தால் அதன் முந்தைய நிலையை எப்போதும் அடைய முடியவில்லை. இந்த செய்தியை அறிந்த இரண்டாம் யூரி நாடோடிக்கு கூட்டத்தை பிடிப்பதற்காகத் தனது மகன்களை அனுப்பினார். ஆனால் அவர்கள் தீர்க்கமாக தோற்கடிக்கப்பட்டனர். கோலோம்னா மற்றும் மாஸ்கோவை எரித்த பிறகு நாடோடிக் கூட்டமானது பிப்ரவரி 4, 1238ல் விளாடிமிர்-சுஸ்டாலின் தலைநகரத்தை முற்றுகையிட்டது. மூன்று நாட்களுக்குப் பிறகு அந்நகர் கைப்பற்றப்பட்டு எரித்துத் தரைமட்டமாக்கப்பட்டது. மன்னர் குடும்பம் நெருப்பில் அழிந்து போனது. இளவரசர் வடக்கு நோக்கிப் பின்வாங்கி ஓடினார். வோல்கா ஆற்றைக் கடந்து அவர் ஒரு புது ராணுவத்தைச் சேர்த்துக்கொண்டு மீண்டும் போரிட வந்தார். ஆனால் மார்ச் 4-ஆம் தேதி சிட் ஆற்றின் கரையில் நடந்த போரில் அவர்கள் மங்கோலியர்களால் மொத்தமாக அழிக்கப்பட்டனர்.

இதன்பிறகு படு கான் தனது ராணுவத்தை சிறு குழுக்களாகப் பிரித்தார். அக்குழுக்கள் 14 ருஸ் நகரங்களைச் சூறையாடின. அந்நகரங்கள்: ரோஸ்டோவ், உக்லிச், யரோஸ்லாவ், கோஸ்ட்ரோமா, கஷின், கிசின்யடின், கோரோடெட்ஸ், ஹலிச், பெரெஸ்லவ்ல்-சலெஸ்கி, யுரியேவ்-போல்ஸ்கி, டிமிட்ரோவ், வோலோகோலம்ஸ்க், ட்வெர், மற்றும் டோர்ஜோக். இதில் மங்கோலியர்களுக்குக் கடினமாக இருந்தது சிறு பட்டணமான கோசெல்ஸ்க் ஆகும். இளவரசச் சிறுவன் டைடஸ் மற்றும் வாசிகள் 7 வாரங்களுக்கு மங்கோலியர்களின் தாக்குதலைத் தாக்குப் பிடித்தனர். கதையின்படி மங்கோலியர்கள் வருகிற செய்தி அறிந்த உடனே கிடெஸ் நகரம் அனைத்து வாசிகளுடன் ஏரியில் மூழ்கியது. அதை நாம் இன்றும் காண முடியும். படு உடன் இணைந்த கதன் மற்றும் புரி மூன்றே நாட்களில் நகருக்குள் புகுந்தனர். அழிவில் இருந்து தப்பிய முக்கியமான நகரங்கள் ஸ்மோலென்ஸ்க், நோவ்கோரோட் மற்றும் பிஸ்கோ ஆகும். இதில் ஸ்மோலென்ஸ்க் மங்கோலியர்களுக்கு அடிபணிந்து கப்பம் கட்ட ஒப்புக்கொண்டது. மங்கோலியர்களால் பிஸ்கோ நகரத்தை அடைய முடியவில்லை. ஏனெனில் அது வெகு தொலைவில் இருந்தது மற்றும் இடையில் சதுப்பு நிலங்களும் இருந்தன.

வெற்றி விருந்தில் படு ஒரு கிண்ண ஒயினை மற்றவர்களுக்கு முன்னதாகவே குடிக்கிறார். படு பரந்த மற்றும் வளமான புல்வெளியை பெற்றுக் கொண்டதாக புரி குற்றம் சாட்டுகிறார். குயுக் மற்றும் பிறர் சேர்ந்த மங்கோலிய ராணுவம் படுவை "தாடி உடைய வயதான பெண்மணி" என்று கூறுகின்றனர். பின்னர் விருந்தில் இருந்து வெளியேறுகின்றனர். படு தனது சித்தப்பா ஒகோடிக்குத் தூதுவர்களை அனுப்பி தன் உறவினர்களின் முரட்டுத்தனமான நடத்தையை தெரிவிக்கின்றார். இச்செய்தியைக் கேட்ட ஒகோடி கோபம் அடைகிறார். புரி மற்றும் குயுக்கைத் திரும்ப அழைக்கின்றார். சில ஆதாரங்களின்படி புரி தன் தாத்தா ஜகாடேயிடம் அனுப்பப்படுகிறார். மங்கோலியர்களின் ஐரோப்பியப் படையெடுப்பில் அவர் மீண்டும் கலந்து கொள்ளவே இல்லை. தந்தை ஒகோடி கடுமையாகக் கண்டித்த பிறகு குயுக் உருசியப் புல்வெளிக்குத் திரும்புகிறார்.

1238 ஆம் ஆண்டின் கோடை காலத்தில் படு கான் கிரிமியத் தீபகற்பத்தைத் தாக்கிக் கடும் சேதம் விளைவித்தார். மோர்டோவியா மற்றும் கிப்சாக்குகளின் கட்டுப்பாட்டில் இருந்த புல்வெளியை வென்றார். 1239 ஆம் ஆண்டின் குளிர்காலத்தில் செர்னிகோவ் மற்றும் பெரெயஸ்லாவ் ஆகிய பகுதிகளை முற்றுகையிட்டார். பலநாள் முற்றுகைக்குப் பிறகு மங்கோலியர்கள் டிசம்பர் 1240ல் கீவுக்குள் நுழைகின்றனர். ஹலிச்சின் டானிலோ கடுமையான எதிர்ப்பைக் கொடுத்தபோதும் படு அந்த நிலப்பரப்பின் 2 முதன்மைத் தலைநகரங்களான ஹலிச் மற்றும் வோலோடிமிர்-வோலின்ஸ் கியி ஆகியவற்றை வென்றார். ருதேனிய குறுநில மன்னர்கள் மங்கோலியப் பேரரசின் கப்பம் கட்டுபவர்களாக ஆகின்றனர்.

குமன் அகதிகள் ஹங்கேரிய ராஜ்ஜியத்தில் தஞ்சம் அடைகின்றனர். ஹங்கேரியின் மன்னர் நான்காம் பெலாவுக்கு குறைந்தது ஐந்து தூதர்களை படு அனுப்புகிறார் ஆனால் அவர்கள் அனைவரும் கொல்லப்படுகின்றனர். கடைசியாக பெலாவிடம் குமன்களைத் திருப்பிக் கொடுக்குமாறு படு கேட்கிறார். பின்னர் ஒரு எச்சரிக்கையும் விடுக்கிறார்: "உன்னை விட குமன்கள் தப்பிப்பது எளிது... நீ வீடுகளில் வாழ்கிறாய் மற்றும் நிலையான நகரங்கள் மற்றும் கோட்டைகளை கொண்டுள்ளாய், எனவே எப்படி என்னிடம் இருந்து தப்பிப்பாய்"? பிறகு "எல்லையில் இருக்கும் கடலை" அடைய படு முடிவு செய்கிறார், அதற்கு மேல் மங்கோலியர்களால் செல்ல முடியாது. எதிர்காலத்தில் தனது பகுதிகளுக்கு ஐரோப்பியர்களால் ஆபத்து வரக்கூடாது என படு நினைத்ததாக தற்கால வரலாற்று ஆசிரியர்கள் ஊகிக்கின்றனர். எனவே தான் தனது படைப்புகளை மேலும் விரிவுபடுத்த முடியும் என்று அவர் நினைத்தார். தனது படைகளுக்கு பாதுகாப்பை ஏற்படுத்திய பிறகு மற்றும் தனது படைகளுடன் தயாரானவுடன் படு ஐரோப்பா முழுவதையும் கைப்பற்ற நினைத்தார் என்று பெரும்பாலானவர்கள் நம்புகின்றனர்.

பல்வேறு உருசிய இளவரச நாடுகளை அழித்த பிறகு ஐரோப்பாவின் இதய பகுதியை தாக்குவதற்கு தயாராவதற்காக சுபுதை மற்றும் படு ஆகியோர் போலந்து, ஹங்கேரி மற்றும் ஆஸ்திரியா வரை ஒற்றர்களை அனுப்பினர். ஐரோப்பிய சாம்ராஜ்யங்களை பற்றிய ஒரு தெளிவான கண்ணோட்டத்தை பெற்ற பிறகு அவர்கள் தாக்குவதற்கு அற்புதமாய் தயாரானார்கள். அனைத்திற்கும் படு கான் தான் தலைவர் ஆனால் ருஸ்ஸுக்கு எதிரான வடக்கு மற்றும் தெற்கு படையெடுப்புகளை போல சுபுதை தான் உண்மையான போர்க்கள தளபதி. மங்கோலியர்கள் ஐரோப்பாவை மூன்று குழுக்களாக தாக்கினர். ஒரு குழு போலந்தை தாக்கி அழிவை ஏற்படுத்தியது. நல்லோன் இரண்டாம் ஹென்றி, சிலேசியாவின் டியூக் மற்றும் டியூட்டோனிக் வரிசையின் தலைவர் ஆகியோர் தலைமை தாங்கிய ஒன்றிணைந்த படையை லெக்னிகா என்ற இடத்தில் தோற்கடித்தது. இரண்டாவது குழு கார்பேத்திய மலைகளை கடந்தது. மூன்றாவது குழு தன்யூப் ஆற்றை பின்தொடர்ந்தது. ராணுவங்கள் ஹங்கேரியின் சமவெளி பகுதிகளை கோடை காலத்தில் துடைத்தெடுத்தன. 1242 ஆம் ஆண்டின் இளவேனிற்காலத்தில் உத்வேகம் பெற்ற அவர்கள் தங்களது கட்டுப்பாட்டை ஆஸ்திரியா மற்றும் டால்மேசியா ஆகிய இடங்களுக்கு நீட்டித்தனர். மேலும் மோரவாவை தாக்கினர்.


</doc>
<doc id="316519" url="https://ta.wikipedia.org/wiki?curid=316519" title="ஜோதி (1939 திரைப்படம்)">
ஜோதி (1939 திரைப்படம்)

ஜோதி (அல்லது "ஸ்ரீ ஜோதி இராமலிங்க சுவாமிகள்") ஒரு இந்திய தமிழ் திரைப்படமாகும். டி. ஆர். ரகுநாத் இயக்கத்தில் 1939 ஆம் ஆண்டு வெளியான இத்திரைப்படம் "வள்ளலார்" எனப் பிரபலமாக அறியப்படும் இராமலிங்க சுவாமிகளின் வாழ்க்கை வரலாற்றை அடிப்படையாகக் கொண்டதாகும்.

கே. ஏ. முத்து பாகவதர்<br>
பி. ஜி. வெங்கடேசன்<br>
வி. பி. இராமையா<br>
எம். ஜி. சக்ரபாணி<br>
டி. வி. ஜனகம்<br>
கே. எஸ். சங்கர ஐயர்<br>
கே. எஸ். வேலாயுதம்<br>
செல்வி மதுரை ஏ. சுந்தரம்<br>
சரவணபவானந்தர்<br>
என். எஸ். கிருஷ்ணன்<br>
டி. ஏ. மதுரம்<br>
பி. எஸ். கிருஷ்ணவேணி<br>
எம். ஆர். சுவாமிநாதன்<br>
கே. கே. சௌந்தர்<br>
பி. கோபால்<br>
எம். ஆர். சுப்பிரமணியம்<br>
வி. நடராஜ்<br>
"மாஸ்டர்" ராமுடு <br>
"மாஸ்டர்" மகாதேவன்<br>
ராஜாம்மாள்<br>
டி. எம். பட்டம்மாள்<br>
எம். எஸ். கண்ணம்மாள்<br>
ஹெச். எஸ். தௌகார்<br>
எஸ். ஆர். சாமி<br>
ராமலட்சுமி<br>
"மாஸ்டர்" முத்து


மதுரை மாரியப்பா சுவாமிகள் பாடல்களை எழுதி இசையமைத்தார். இதுவே அவர் இசையமைத்த முதல் திரைப்படம்.

படத்தில் நிறைய பாடல்கள் இருந்தன. அவற்றுள் பல பிரபலமடைந்தன. ஏ. வி. மெய்யப்பச் செட்டியாருக்குச் சொந்தமான ஓடியோன் ரெக்கார்டு கம்பெனி இப் படத்தின் பாடல்களை இசைத்தட்டுகளாக வெளியிட்டது.




</doc>
<doc id="316522" url="https://ta.wikipedia.org/wiki?curid=316522" title="அனைத்திந்திய மருத்துவ அறிவியல் கழகம், புதுதில்லி">
அனைத்திந்திய மருத்துவ அறிவியல் கழகம், புதுதில்லி

அனைத்திந்திய மருத்துவ அறிவியல் கழகம் தில்லி ("All India Institute of Medical Sciences Delhi", AIIMS Delhi) இந்தியாவின் தலைநகர் புதுதில்லியில் அமைந்துள்ள அரசு மருத்துவக் கல்லூரியும் மருத்துவ ஆய்வு பல்கலைக்கழகமும் ஆகும். 1956ஆம் ஆண்டு இந்த நிறுவனம் நிறுவப்பட்டது; தன்னாட்சி பெற்ற இந்த மருத்துவக் கழகம் இந்திய அரசின் சுகாதாரம் மற்றும் குடும்ப நலத்துறை அமைச்சகத்தின் நேரடி மேற்பார்வையில் இயங்குகின்றது.

ஏய்ம்சு தில்லியின் அன்சாரி நகரில் அமைந்துள்ளது. தென் விரிவாக்கம்-II சந்தைக்கு அருகே, அரவிந்தர் மார்க், வட்டச்சாலை சந்திப்பின் தென்கிழக்கு மூலையில் உள்ளது. ஏய்ம்சிற்கு நேரெதிரே சஃப்தர்ஜங் மருத்துவமனையும் அதனுடன் தொடர்புடைய வர்த்தமான் மகாவீர் மருத்துவக் கல்லூரியும் உள்ளன. இந்தியாவில் மருத்துவ ஆராய்ச்சிகளை ஒருங்கிணைத்து நிதி வழங்கும் இந்திய மருத்து ஆய்வுக் குழுமத்தின் (ICMR) தலைமையகமும் அருகிலேயே உள்ளது. இந்த வளாகங்களுக்கு அருகிலுள்ள இந்திய அரசின் மருத்துவச் சேவைகளின் தலைமை இயக்குநரின் கீழுள்ள தேசிய மருத்து நூலகத்தில் பல்லாயிரக்கணக்கான மருத்துவ, அறிவியல் இதழ்களின் தொகுப்புக்கள் சேகரிக்கப்பட்டுள்ளன. 

2009ஆம் ஆண்டு சுகாதாரம் மற்றும் குடும்ப நலத்துறை அமைச்சரும் ஏய்ம்சின் தலைவருமான மரு.அன்புமணி ராமதாஸ் மற்றும் ஏய்ம்சு இயக்குநர் பேரா.தீரத்தாசு டோக்ராவின் முனைப்பில் அனைத்திந்திய மருத்துவ இரண்டாம் வளாகம் (ஏய்ம்சு-II),அரியானாவின் ஜாஜர் மாவட்டத்தில் பத்சா சிற்றூரில் 330 ஏக்கர் நிலப்பரப்பில் திட்டமிடப்பட்டது. உலகின் உயர்சிறப்பு மருத்துவக் கல்விக்கான மையங்களில் மிகப் பெரியதாக ஏய்ம்சு-II முன்னெடுக்கப்பட்டது. 2012ஆம் ஆண்டு மே 30 அன்று இத்திட்டத்திற்கு அடிக்கல் நாட்டப்பட்டது. செலவில் கட்டமைக்கப்பட்டு வருகின்றது. இதன் வெளிப்புற நோயாளிப் பிரிவை சுகாதார அமைச்சர் குலாம் நபி ஆசாத் நவம்பர், 24, 2012இல் திறந்து வைத்தார்.
இந்த வளாகத்தில் தேசிய புற்றுநோய் கழகத்தையும் அமைக்க அரசு திட்டமிட்டுள்ளது.



</doc>
<doc id="316533" url="https://ta.wikipedia.org/wiki?curid=316533" title="எட்டாவது பிரிக்சு மாநாடு">
எட்டாவது பிரிக்சு மாநாடு

2016 பிரிக்சு மாநாடு ("2016 BRICS summit") ஆண்டுதோறும் பிரிக்ஸ் நாடுகளான பிரேசில், உருசியா, இந்தியா, சீனா, தென்னாப்பிரிக்காவின் அரசுத் தலைவர்கள் சந்திக்கும் மாநாடுகளில் எட்டாவது ஆகும். இந்த மாநாடு 2016ஆம் ஆண்டு அக்டோபர் 15, 16 நாட்களில் இந்தியாவின் கோவா மாநிலத்தில் பெனோலிம் பகுதியிலுள்ள தாஜ் எக்சோட்டிக்கா உண்டுறை விடுதியில் நடைபெற்றது. பெப்ரவரி 2016 முதல் திசம்பர் 2016 வரை இந்தியா பிரிக்சு தலைமைப் பொறுப்பில் உள்ளது.
பிரிக்சு மற்றும் பிம்சுடெக் இரண்டிலும் அங்கம் வகிக்கும் இந்தியா, பிம்சுடெக் எனப்படும் "பல்துறை தொழினுட்ப, பொருளாதார கூட்டுறவிற்கான வங்காள விரிகுடா முனைப்பு" (BIMSTEC) உறுப்பினர் நாடுகளை அழைத்திருந்தது. 



</doc>
<doc id="316536" url="https://ta.wikipedia.org/wiki?curid=316536" title="அலெக் கின்னஸ்">
அலெக் கின்னஸ்

சர் அலெக் கின்னஸ் (2 ஏப்ரல் 19145 ஆகத்து 2000) ஒரு ஆங்கில நடிகராவார். ஆரம்பத்தில் இவர் ஒரு மேடை நடிகராக தன் திரைவாழ்க்கையைத் தொடங்கினார். இவர் இயக்குனர் டேவிட் லீனுடன் இணைந்து பல படங்களில் பணியாற்றியுள்ளார். "தி ப்ரிட்ஜ் ஆன் தி ரிவர் க்வாய்" (1957) படத்திற்காக சிறந்த நடிகருக்கான ஆஸ்கர் விருது பெற்றுள்ளார். "லாரன்ஸ் ஆப் அரேபியா" (1962) படத்தில் இளவரசர் பைசல்,"டாக்டர் சிவாகோ" (1965) படத்தில் தளபதி யெவ்கிராஃப் சிவாகோ, "எ பாசேஜ் டு இந்தியா" (1984) படத்தில் விரிவுரையாளர் காட்போலே மற்றும் "ஸ்டார் வார்ஸ்" படங்களில் ஓபி-வான் கெனோபி போன்றவை இவர் ஏற்று நடித்த ஒரு சில கதாபாத்திரங்களாகும்.


</doc>
<doc id="316553" url="https://ta.wikipedia.org/wiki?curid=316553" title="சமச்சீர் அணி">
சமச்சீர் அணி

நேரியல் இயற்கணிதத்தில் ஒரு சதுர அணியும் அதன் இடமாற்று அணியும் சமமாக இருக்குமானால் அச்சதுர அணியானது சமச்சீர் அணி ("symmetric matrix") எனப்படும்.

சதுர அணி "A" ஒரு சமச்சீர் அணி எனில்:

ஒரே வரிசையுள்ள இரு அணிகளே சமமாக இருக்கமுடியும் என்பதால் சதுர அணிகள் மட்டுமே சமச்சீர் அணிகளாக இருக்க முடியும்.

சமச்சீர் அணியின் உறுப்புகள் அதன் மூலைவிட்டத்தைப் பொறுத்து சமச்சீராக இருக்கும்.

எடுத்துக்காட்டு:
கீழுள்ள 3×3 அணி ஒரு சமச்சீர் அணியாகும்.

சதுர மூலைவிட்ட அணிகளில் அவற்றின் முதன்மை மூலைவிட்ட உறுப்புகள் தவிர்த்த பிற உறுப்புகள் பூச்சியமென்பதால், ஒவ்வொரு சதுர மூலைவிட்ட அணியும் ஒரு சமச்சீர் அணியாகும்.

நேரியல் இயற்கணிதத்தில் மெய்யெண் உறுப்புகளைக் கொண்ட சமச்சீர் அணியானது, உட்பெருக்க வெளியின் மீதான தன்-சேர்ப்புச் செயலியாக (self-adjoint operator) இருக்கும்.




</doc>
<doc id="316555" url="https://ta.wikipedia.org/wiki?curid=316555" title="சாதனைகள் படைத்த தமிழ்த்திரைப்பட வரலாறு">
சாதனைகள் படைத்த தமிழ்த்திரைப்பட வரலாறு

சாதனைகள் படைத்த தமிழ்த்திரைப்பட வரலாறு, பிலிம் நியூஸ் ஆனந்தன் என்பவரால் 2004-ம் ஆண்டு வெளியிடப்பட்ட நூல். சுமார் 70 ஆண்டுகளுக்கும் மேலாக தென்னிந்திய திரைத்துறையில் வெளியான பல்லாயிரக் கணக்கான திரைப்படங்களைப் பற்றிய புள்ளி விவரங்கள், படங்கள் வெளியான ஆண்டு, மாதம், தேதி, நடிகர், நடிகைகள், இயக்குனர், இசையமைப்பாளர், ஒளிப்பதிவாளர் என்று அத்தனை விவரங்களையும் தொகுக்கப்பட்ட நூலாகும். 

"ஃபிலிம் நியூஸ்” என்ற திரைப்படச் செய்தி நிறுவனத்தை நடத்தி வந்த ஆனந்தனிடம் இருந்த தமிழ்த்திரைப்பட செய்திக் கோப்புகளையும் ஆவணங்களையும் தொகுத்து நூலாக வெளியிட தமிழ்நாடு அரசு நிதியுதவி செய்தது. “சாதனை படைத்த தமிழ்த் திரைப்பட வரலாறு” என்ற பெயரில் இந்நூல் வெளியிடப்பட்டது. 



</doc>
<doc id="316569" url="https://ta.wikipedia.org/wiki?curid=316569" title="தஞ்சாவூர் கலியுக வெங்கடேசப்பெருமாள் கோயில்">
தஞ்சாவூர் கலியுக வெங்கடேசப்பெருமாள் கோயில்

தஞ்சாவூர் கலியுக வெங்கடேசப்பெருமாள் கோயில், தமிழ்நாடு, தஞ்சாவூர் மாவட்டம், தஞ்சாவூரில் தெற்கு வீதியில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

இக்கோயிலின் மூலவராக ஸ்ரீதேவி பூதேவியுடன் கலியுக வெங்கடேசப்பெருமாள் உள்ளார்.

ராஜகோபுரத்தைக் கடந்து உள்ளே செல்லும்போது திருச்சுற்றில் கொடி மரமும் பலிபீடமும் உள்ளன. உயர்ந்த தளத்தில் நவக்கிரக சன்னதி உள்ளது. அடுத்து துளசி மாடம், அமிர்த வெங்கடேஸ்வரர் சன்னதி உள்ளது. தொடர்ந்து உள்ள மண்டபத்தில் தசாவதார ஓவியங்கள் காணப்படுகின்றன. அடுத்து ராமர், தைத்யமர்த்தினி, அனுமார், கஜசம்காரமூர்த்தி ஆகியோர் உள்ளனர். கருவறையின் முன் உள்ள முன் மண்டபத்தில் மூலவருக்கு எதிரே கருடாழ்வார் உள்ளார். கருவறையின் வாயிலின் இரு புறமும் கிஷ்கிந்தனும், தீர்த்தனும் உள்ளனர். வலப்புறம் மகாலட்சுமி, சதுர்புஜ வெங்கடேசப்பெருமாள், விக்னேசன் ஆகியோர் உள்ளனர்.

நவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.

முன் மண்டபத்தில் மற்றவர்களுடன் பூர்வ சஞ்சீவி ஆஞ்சநேயர் கோயில் உள்ளார். இவர் பெயர் கொண்ட கோயிலும் தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இடம் பெற்றுள்ளது. இவருக்காக சன்னதி எதுவும் காணப்படவில்லை.


</doc>
<doc id="316593" url="https://ta.wikipedia.org/wiki?curid=316593" title="சாப்டூர் அழகாபுரி">
சாப்டூர் அழகாபுரி

அழகாபுரி ("Alagapuri") இந்தியாவின் தமிழ்நாடு மாநிலத்தில் மேற்கு தொடரச்சி மலையின் அடிவாரத்தில் அமைந்துள்ள ஒரு சிறிய கிராமம் ஆகும். இது மதுரை மாவட்டம், சாப்டூர் ஊராட்சிக்கு உட்பட்டது. இதை சாப்டூர் அழகாபுரி என்று அழைப்பார்கள்.

சாப்டூர் அழகாபுரி 72 அங்கீகரிக்கப்பட்ட பழைய மதுரை பாளையங்களில் ஒன்று. இது தற்போதைய மதுரை மாவட்டத்தின் தே. கல்லுப்பட்டியில் இருந்து 19 கிமீ தொலைவில் அமைந்துள்ளது. இவ்வூரானது 1859ல் திருநெல்வேலி மாவட்டத்திலிருந்து மதுரை மாவட்டத்திற்கு மாற்றப்பட்டுள்ளது.

9.69oN 77.59 oE ல் இவ்வூர் அமைந்துள்ளது.


வருடத்தின் பங்குனி மாதம் வளர்பிறையில் இந்த பங்குனிப்பொங்கல் திருவிழா கொண்டாடப்படுகிறது . இது, இக்கிராமத்தின் மிக முக்கியத் திருவிழா ஆகும். சந்தன மாரியம்மனுக்கு நன்றி தெரிவிக்கும் விதமாக இத்திருவிழா கொண்டாடப்படுகிறது. திருவிழா நடைபெறும் பொழுது வெளியூரில் வசிக்கும் அழகாபுரி மக்கள் அழகாபுரிக்கு வந்து தங்கள் சொந்தங்களுடன் இணைந்து இத்திருவிழாவைக் கொண்டாடுகிறார்கள். இந்த திருவிழா மூன்று நாட்கள் நடைபெறும்.அனைத்து விதமான நேர்த்திக் கடன்களும் இந்த மூன்று நாட்களில் கடா வெட்டுதல் முதல் நாளில் நடைபெறும் மேலும் அம்மனுக்குச் செலுத்தப்படும். முக்கியமான மூன்றாம் நாளன்று தங்கள் மாமன் முறை உறவினர் மேல் மஞ்சள் நீரை ஊற்றியும் மற்றும் வண்ணப்பொடிகளைத் தூவியும் தங்கள் மகிழ்ச்சியினை மக்கள் வெளிப்படுத்துவார்கள்.


</doc>
<doc id="316600" url="https://ta.wikipedia.org/wiki?curid=316600" title="மேல்சாந்தி">
மேல்சாந்தி

மேல்சாந்தி (Melshanthi) என்பவர் கேரளத்து சபரிமலை ஐயப்பன் கோயிலின் பூசைகளை ஏற்றுநடத்துபவராவார்.

இந்த நம்பூதிரிகள் "தாழமண்" என்ற குறிப்பிட்ட குடும்பத்தில் இருந்து வருகின்றனர். இந்த நம்பூதிரி குடும்பத்தினர் தாழமண் மடம் என்ற இடத்தில் வசிக்கின்றனர். இந்த மடம் நடு கேரளத்தின் செங்கனூரில் உள்ளது. இக்குடும்பத்தினர் சபரிமலை தவிர ஆரியங்காவு, அச்சங்கோவில் மற்றும் குளத்துப்புழை அய்யப்பன் கோவில் ஆகிய இடங்களில் பூசைகளுக்குத் தலைமை வகிக்கின்றனர். இந்த நம்பூதிரிகள் இல்லாமல் படி பூசை, உதயஸ்தமான பூசை, கலச பூசை போன்றவற்றை செய்ய இயலாது.

மேல்சாந்தியின் பதவிக்காலம் ஓராண்டாகும். அதாவது அக்டோபர் நடுவில் துவங்கி அடுத்த ஆண்டு அக்டோபர் நடுவரை. தேவசம் வாரியம் நான்கு வேதங்களைக் கற்றவர்களாகவும், மந்திரம், தந்திரம் ஆகியவற்றில் அனுபவம் கொண்டவர்களாகவும் உள்ளவர்கள் விண்ணப்பிக்க ஏதுவாக முன்னணி செய்தித் தாள்களில் சூலை இறுதியிலோ அல்லது ஆகத்து துவக்கத்திலோ அறிவிப்புகள் வெளியிடப்படுகிறது. ஏற்கனவே ஒருமுறை மேல்சாந்தியாக சேவை செய்தவர் மீண்டும் விண்ணப்பிக்க முடியாது.

விண்ணப்பித்தவர்கள் தேவசம் வாரியத்தினரால் நேர்காணல் செய்யப்பட்டு பட்டியலிடப்படுகின்றனர். இவர்களில் இருந்து தகுதிவாய்ந்த ஏறக்குறைய 12 பேர்களின் பெயரை தெரிவு செய்து பின்னர் இவர்களின் பெயர்கள் தனித்தனி சீட்டுகளில் எழுதி ஒரு கிண்ணத்தில் போடப்படும். இன்னொரு கிண்ணத்தில் 11 வெற்றுச் சீட்டுகளும் ‘மேல்சாந்தி’ என்று எழுதப்பட்ட ஒரே ஒரு சீட்டும் சேர்க்கப்படும். பந்தளம் மகாராஜாவின் வாரிசு வழிவந்த பத்து வயதுக்கும் குறைவான ஒரு சிறுவனும் சிறுமியும்தான் குலுக்கல் சீட்டுகளை தேர்வு செய்து கொடுப்பர். இதற்காக குழந்தைகள் இருவரும் குலுக்கல் நாளன்று பம்பையில் நீராடி இருமுடி சுமந்து அழைத்து வரப்படுவர். 

ஐயப்பன் சன்னதியில் குலுக்கல் நடைபெறும். பெயர் எழுதிய சீட்டுக்கள் கொண்ட கிண்ணத்தில் இருந்து ஒரு சீட்டும் இன்னொரு கிண்ணத்தில் இருந்து ஒரு சீட்டும் எடுக்கப்படும். யாருடைய பெயர் எடுக்கப் படும்போது இரண்டாவது கிண்ணத்தில் இருந்து மேல்சாந்தி என்ற சீட்டு எடுக்கப்படுகிறதோ அவர்தான் அடுத்த மேல்சாந்தியாக தேர்வு செய்யப்படுவார். இதேபோல்தான் மாளிகைபுரத்துக்கும் தேர்வு நடக்கும்.


</doc>
<doc id="316604" url="https://ta.wikipedia.org/wiki?curid=316604" title="மெக்மோகன் கோடு">
மெக்மோகன் கோடு

மெக்மோகன் கோடு (McMahon Line) திபெத் மற்றும் ஐக்கிய இராச்சியத்திற்கும் இடையே ஏற்பட்ட 1914 சிம்லா உடன்படிக்கையின் அடிப்படையில், பிரித்தானிய இந்தியா மற்றும் திபெத்திற்கும் இடையே, ஆங்கிலேயப் புவியியலரான ஹென்றி மெக்மோகன் என்பவரால் வரையப்பட்ட எல்லைக்கோடாகும்.
இந்தியாவின் கிழக்கு இமயமலை பகுதியில் இந்தியா மற்றும் சீனாவின் எல்லைப் பகுதிகளை வரையறுக்கும் எல்லைக் கோடு வரைந்தவர் மெக்மோகன் ஆவார்.

தற்போது இந்தியா – சீனா நாடுகளுக்கு எல்லையாக அமைந்த மெக்மோகன் கோடு இன்றும் சர்ச்சைக்குரியதாக உள்ளது.

சர்ச்சைக்குரிய மெக்மோகன் எல்லைக்கோடு குறித்து 1962இல் இந்திய சீனப் போர் ஏற்பட வழி வகுத்தது. இப்போரில் சீனா அருணாசலப் பிரதேசத்தின் சில பகுதிகளைக் கைப்பற்றியது.





</doc>
<doc id="316605" url="https://ta.wikipedia.org/wiki?curid=316605" title="லீலா காந்தி">
லீலா காந்தி

லீலா காந்தி என்பவர் பிரவுன் பல்கலைக்கழக ஆங்கிலப் பேராசிரியர் ஆவார். மகாத்மா காந்திக்கும் ராஜாஜிக்கும் இவர் கொள்ளுப் பெயர்த்தி ஆவார் 

மும்பையில் பிறந்த லீலா காந்தி, தில்லி பல்கலைக்கழக இந்துக் கல்லூரயில் இளங்கலைப் படிப்பும், ஆக்சுபோர்டு பல்கலைக்கழகத்தில் பலியோல் கல்லூரியில் ஆய்வுப் பட்டமும் பெற்றார்.

பிரவுன் பல்கலைக்கழகத்தில் பணியில் சேருவதற்கு முன் சிகாகோ பல்கலைக்கழகம், தில்லி பல்கலைக்கழகம், ல டுரோப் பல்கலைக்கழகம் ஆகியவற்றில் பேராசிரியராக இருந்தார். 
பின்னைக் குடியேற்ற நாடுகளைப் பற்றியும் அந்நாடுகளின் மொழி, நாகரிகம், பண்பாடு அரசியல் மாற்றங்கள் ஆகியன பற்றியும் ஆய்வு செய்தார். மின்னிதழான போஸ்ட் கலோனியல் டெக்ஸ்ட் என்பதன் ஆசிரியராக இருந்தார். இவர் கவிதைகளும் எழுதியுள்ளார்.
இவர் மகாத்மா காந்தி மற்றும் இராசகோபாலச்சாரி கொள்ளுப் பெயர்த்தியும், தேவதாஸ் காந்தியின் பெயர்த்தியும், இராமச்சந்திர காந்தியின் மகளும் ஆவார்.


</doc>
<doc id="316613" url="https://ta.wikipedia.org/wiki?curid=316613" title="தஞ்சாவூர் தெற்கு வீதி காசி விசுவநாதர் கோயில்">
தஞ்சாவூர் தெற்கு வீதி காசி விசுவநாதர் கோயில்

தஞ்சாவூர் தெற்கு வீதி காசி விசுவநாதர் கோயில், தமிழ்நாடு, தஞ்சை மாவட்டம், தஞ்சாவூரில் தெற்கு வீதியில் தெற்கு வீதி-எல்லையம்மன் கோயில் தெரு சந்திப்பில் அமைந்துள்ளது. 

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இக்கோயிலுக்கு தெற்கு வீதியில் ஒரு வாயிலும், எல்லையம்மன் கோயில் தெருவில் மற்றொரு வாயிலும் அமைந்துள்ளன. தெற்கு வீதி வாயிலாகச் சென்றால் அம்மன் சன்னதியையும், எல்லையம்மன் கோயில் தெரு வாயிலாகச் சென்றால் காசி விசுவநாதர் சன்னதியையும் காணலாம். இக்கோயில் ராஜகோபுரம், மண்டபம், கருவறை, விமானம் ஆகிய அமைப்புகளோடு விளங்குகிறது. திருச்சுற்றில் நால்வர், அருகே நந்தி, பலிபீடத்துடன் கூடிய சித்தி விநாயகர், அரங்குல நாதர், பெரிய நாயகி, வள்ளி தெய்வானையுடன் கூடிய சுப்பிரமணியர் உள்ளனர். அடுத்து கஜலட்சுமி உள்ளார். அடுத்துள்ள பாலதண்டாயுதபாணியின் முன்பாக மயிலும், பலிபீடமும் உள்ளன. தொடர்ந்து பைரவர், சனி, சூரியன, நாகலிங்கம், ஆஞ்சநேயர் ஆகியோர் உள்ளனர். தட்சிணாமூர்த்தி, துர்க்கையும் உள்ளனர். அருகே சண்டிகேஸ்வரர் சன்னதி உள்ளது.

இக்கோயிலின் மூலவராக காசி விசுவநாதர் உள்ளார். மூலவர் அறையின் வெளிப்புறத்தில் இரு புறமும் துவாரபாலகர்கள் உள்ளனர். எதிரில் நந்தி, பலிபீடம் காணப்படுகின்றன. மூலவர் சன்னதியின் வலப்புறம் அம்மன் சன்னதி உள்ளது. 


</doc>
<doc id="316617" url="https://ta.wikipedia.org/wiki?curid=316617" title="மாதவிடாய் சுகாதார நாள்">
மாதவிடாய் சுகாதார நாள்

மாதவிடாய் சுகாதார நாள் ("Menstrual hygiene day" "MHD", "MH Day") ஒவ்வொரு ஆண்டும் மே மாதம் 28 ஆம் நாளன்று உலகம் முழுவதும் அனுசரிக்கப்படும் விழிப்புணர்வு நாள் ஆகும். மாதவிடாய் குறித்து வெளிப்படையாகப் பேசுவதில் காட்டப்படும் தயக்கத்தைத் தகர்ப்பதும், உலக முழுவதுமான பெண்கள் மற்றும் பதின்மச் சிறுமியரின் மாதவிடாய் சுகாதாரத்தைப் பேணுவதன் முக்கியத்துவம் பற்றிய விழிப்புணர்வை ஏற்படுத்துவதும் இந்நாள் கடைபிடிக்கப்படுவதன் நோக்கமாகும்.

2014 இல் செருமனியைச் சேர்ந்த அரசு சார்பற்ற அமைப்பான வாசு யுனைட்டெட் (WASH United) தொடங்கப்பட்டு, 270 க்கும் மேற்பட்ட உலகளாவிய ஒத்த அமைப்புகளின் ஆதரவைப் பெற்றது. உலகக் கைகழுவும் நாள் (அக்டோபர் 15), உலகக் கழிவறை நாள் (நவம்பர் 19) போன்றவற்றுடன் மாதவிடாய் சுகாதார நாளும் துப்புரவு மற்றும் சுகாதாரம் குறித்த விழிப்புணர்வு நாட்களுள் ஒன்றாக உள்ளது. பெரும்பாலான பெண்களின் மாதவிடாய் கால அளவு ஒவ்வொரு மாதமும் சராசரியாக 5 நாட்கள் என்பதையும் மாதவிடாய் சுழற்சியின் தோராய அளவு 28 நாட்கள் என்பதையும் அடையாளப்படுத்தும் விதமாக ஆண்டின் 5 ஆவது மாதமான மே மாதத்தின் 28 ஆம் நாள் தேர்ந்தெடுக்கப்பட்டுள்ளது.

முறையான மாதவிடாய் சுகாதார மேலாண்மை ("menstrual hygiene management – MHM") என்பது கீழுள்ளவாறு வரையறுக்கப்படுகிறது:

மாதவிடாய் சுகாதாரம் குறித்த போதுமான அறிதல் இல்லாமையால் வளர்ந்துவரும் நாடுகளில் மகளிர் பலவிதமான சிக்கல்களைச் சந்திக்க வேண்டியுள்ளது. வெளிப்படையாய் மாதவிடாய் குறித்துப் பேசுவது தவிர்க்கப்படுவதால் மாதவிடாய்ப் பருவத்திலுள்ள மகளிருக்கும் பதின்மச் சிறுமையருக்கும் அவர்களது உடலமைப்பு, உடல் நலம், கல்வி, தன் மரியாதை, மனித உரிமை குறித்த விவரங்கள் தெரியவருவதில்லை.இந்தியாவில் 2014-ம் ஆண்டில் நடைபெற்ற கருத்துக்கணிப்பின்படி, சுமார் 42% பெண்களுக்கு விடாய்க்கால அணையாடை பற்றியோ, தங்களுடைய உடலில் எந்த பகுதியிலிருந்து மாதவிடாய் தோண்றியதென்பதோ தெரியாமல் இருக்கிறது மற்றும் "அநேகமானோர் தங்களுடைய முதல் மாதவிடாயின் போது பயத்திலோ அல்லது கவலையிலோ ஆழ்ந்திருக்கின்றனர்." உலகளவில், மூன்றில் ஒருவருக்கு நல்ல கழிப்பிட வசதி கிடையாது. நீர்-துப்புரவு-சுகாதாரம்-கல்வி துறையிலும் மாதவிடாய் சுகாதார மேலாண்மையிலுள்ள குறைகள் பெரிதாக கண்டுகொள்ளப்படவில்லை.

மோசமான மாதாவிடாய் சுகதார மேலாண்மையால் பெண்களின் இனப்பெருக்கப் பாதை கிருமித் தொற்றால் பாதிக்கப்பட வாய்ப்புள்ளது. எனினும் எவ்வகையான கிருமித்தொற்று நேரலாம், அதன் வகைப்பாடு, அளவு, ஏற்படக்கூடிய வழிகள் ஆகியவை குறித்த விவரங்கள் தெளிவாக இல்லை. இந்தியாவில் பெரும்பான்மையான சிறுமியர் இனப்பெருக்கப் பாதையின் கிருமித்தொற்றால் பாதிக்கப்படும் அபாயம் உள்ளது. துவக்கத்திலேயே இந்நிலை சரிவர கவனிக்கப்படவில்லையெனில் பலவிதமான ஊனங்களுக்கு வழி ஏற்படுத்தி விடும்.

மாதவிடாய் குறித்த தவறான கருத்துக்களால் இந்தியாவில் சில பெண்கள் மாதவிடாய் காலத்தில் சரியான உணவு எடுத்துக்கொள்வதும் குளிப்பதும் இல்லை.
மாதவிடாய் குறித்த தவறான கண்ணோட்டங்களால் சிறுமியரின் தற்படிமம் எதிர்முகப் பாதிப்படையலாம்.

மாதவிடாய்க்குப் பயன்படுத்தத் தேவையான சுகாதாரமான பொருட்கள் கிடையாமையாலும் தண்ணீர், துப்புரவு, சுகாதார வசதிகள் இல்லாமையாலும் ஆப்பிரிக்காவின் பல பகுதிகளில் (sub-Saharan Africa) சிறுமியர் ஐந்து நாட்கள் வரை பள்ளிக்கூடங்களுக்குச் செல்லாமல் இருக்கின்றனர். தண்ணீர், துப்புரவு, சுகாதார வசதிகளை மேம்படுத்துவதன் மூலம் பள்ளிகளில் சிறுமியரின் வருகைப்பதிவைக் கூட்டலாம். வங்காள தேசத்திலுள்ள ஒரு பள்ளியில் துப்புரவு வசதிகளை மேம்படுத்தியதால் அப்பள்ளியின் சிறுமியரின் சேர்க்கைப் 11% அதிகரித்தது.

வளர்ந்துவரும் நாடுகளிலுள்ள பள்ளிகளில் மாதவிடாய்க் கழிவு அகற்றல் குறித்து அதிகம் கவனம் செலுத்தப்படுவதில்லை. உலகளவில் பள்ளிகளில் மாணவியருக்குத் தண்ணீர் மற்றும் துப்புரவு வசதி 47% மட்டுமே கிடைக்கிறது. பள்ளிகளில் கழிவறைகள் இருந்தாலும்கூட, அங்கு மாதவிடாய் கழிவுகளைச் சேகரிக்கும் கூடைகள் வைக்கப்பட்டிருப்பதில்லை. இதனால் பயன்படுத்தப்பட்டு அப்புறப்படுத்தப்பட்ட மாதவிடாய் அணையாடைகள் பள்ளி வளாகத்தில் பல்வேறு இடங்களிலும் கிடக்க வாய்ப்புள்ளது. இது பள்ளியின் சுற்றுச் சூழலைப் பாதிக்கும் என்பதுடன் சிறுமியருக்கு மன உளைச்சலையும் தரும்.

ஐக்கிய அமெரிக்கவில் சுகாதாரமான மாதவிடாய்ப் பொருட்கள் வாங்க வசதியில்லாத சிறுமியர் ”ஆடைகளில் கறைபடக் கூடிய சங்கடத்தைத் தவிர்ப்பதற்காகப்” பள்ளிக்குச் செல்வதைத் தவிர்க்க நேரலாம்.

குறைந்த வருவாயுள்ள நாடுகளில் விலை, கிடைக்கும்தன்மை, சமூக வரன்முறை போன்ற காரணிகளால் பெண்களுக்கு சுகாதாரமான மாதவிடாய்ப் பொருட்கள் கிடைக்கும் வாய்ப்பு மட்டுப்படுகிறது.

வேலைபார்க்கும் இடங்களில் மாதவிடாய் அணையாடைகள் கிடைக்காமையாலும் போதிய கழிவறை வசதிகள் இல்லாதமையாலும் மாதவிடாய்க் காலத்தில் பெண்கள் வேலைக்குச் செல்வது பாதிக்கப்படுகிறது. வங்காளதேசத்தில் தொழிற்சாலைகளில் வேலைபார்க்கும் பெண்கள், தங்களுக்கு நல்ல சுகாதாரமான அணையாடைகள் வாங்கப் பொருளாதார வசதி இல்லாமையால் அத்தொழிற்சாலையின் தரை விரிப்புகளின் கிழிசல்களை அணையாடைகளாகப் பயன்படுத்துவதாகக் கூறியுள்ளனர்.

ஐக்கிய அமெரிக்காவிலும் குறைந்த வருமானமுள்ள/வீடற்ற ஏழைப் பெண்களும் சிறுமியரும் மாதவிடாய் அணையாடை வாங்கும் வசதியற்று உள்ளனர். நியூயார்க்கின் உணவு வைப்பகங்கள் பெண்களுக்கான மாதவிடாய் சுகாதார பொருட்களுக்கு அதிகளவு தேவையுள்ளதாகத் தெரிவிக்கின்றன. ஐக்கிய அமெரிக்காவிலுள்ள வீடற்ற பெண்கள் குளிப்பதற்கும் கழிவறைப் பயன்பாட்டிற்கும் சிரமப்பட வேண்டியுள்ளது. வசதியற்ற பெண்களுக்கு உதவும் வகையில் மாதவிடாய்ப் பொருட்களுக்கு விற்பனை வரிவிலக்கு அளிக்கப்படவேண்டும்; பொதுப் பள்ளிகளில் மாணவியருக்கு இலவசமாகப் பஞ்சுத்தக்கைகள் வழங்கப்படல் வேண்டும் என்ற கோரிக்கைகள் நியூயார்க்கில் முன்வைக்கப்பட்டுள்ளன.ஐக்கிய இராச்சியம் போன்ற தொழில்வள நாடுகளிலும் பெண்கள் பஞ்சுத்தக்கைகள் மற்றும் அணையாடைகள் வாங்க வசதியில்லாமல் உள்ளனர். 

நல்ல உடல்நலமுள்ள ஒரு பெண்ணின் உடலில் நிகழும் ஒரு உயிரியல் செயல்பாடாக இருந்தபோதும், ஆழமாக வேரூன்றிப்போன தவறான கலாச்சாரக் கண்ணோட்டங்களால் மாதவிடாய் தொடர்பான எவையும் ஒருவிதத் தயக்கத்துடனேயே அணுகப்படுகின்றன.

எடுத்துக்காட்டாக, இந்தியாவில் பாராம்பரியமான இந்துக்கள் வீடுகளில் மாதவிடாய்க் காலத்தில் சமையலறைக்குள்ளும் கோயில்களுக்குள்ளும் நுழைய பெண்கள் அனுமதிக்கப்படுவதில்லை. மத்தியப் பிரதேச மாநிலத்தில் சாபுஆ மாவட்டப் பகுதிகளில் () மாதவிடாய் ஒரு நோயாகப் பார்க்கப்படுகிறது. அதனால் மாதவிடாய் நாட்களில் பெண்கள் படுக்கையில் படுக்கவும், சமயலறையில் நுழையவும், குடும்பத்தின் பிற ஆண்களைத் தொடவும், காரமான உணவுகளை உண்பதும் அனுமதிக்கப்படுவதில்லை.

மாதவிடாய் சுகாதார மேலாண்மை குறித்து நிலவும் மௌனத்தைத் தகர்த்து, பெண்களுக்காகவும் சிறுமியருக்குக்காகவும் ஒற்றுமையான வலுவான குரல் எழுப்புவதற்காகத் தனிநபர்கள், அமைப்புகள், சமூக வணிகங்கள் (social business) மற்றும் ஊடகங்களை ஒன்றிணைக்கும் மேடையாகச் செயல்படுவதே மாதவிடாய் சுகாதார நாளின் நோக்கமாகும்.



உடற்கூறு பற்றிய அறிதல், தன்னாட்சி மற்றும் பாலின சமத்துவத்துவத்தை வளர்த்தெடுக்கும் நாடுகடந்த இயக்கத்தை இந்நாள் உருவாக்குகிறது.

மே 28, 2015 இல் "மாதாவிடாய் குறித்த தயக்கத்துக்கு முடிவு கட்டுவோம்" என்ற கருத்தை வலியுறுத்தி அனைத்துலக அமைப்புகளும் தனிநபர்களும் ஒன்றிணைந்து இரண்டாவது மாதவிடாய் சுகாதார நாளை அனுசரித்தனர். 33 நாடுகளில் 127 நிகழ்ச்சிகள் நடத்தப்பட்டன. பெண்கள் மற்றும் சிறுமியரின் சிக்கல்கள், அவை தொடர்பான கொள்கைகளை முன்னெடுத்தல், விளிம்புநிலையோரை அணுகல், மாதவிடாய் நாட்கள் வெட்கப்படுவதற்குரியவை என்றும் அழுக்கானவை என்றும் கூறப்படும் சமூக வரன்முறைகளை எதிர்த்தல் போன்ற விடயங்களில் ஆண்களும் சிறுவர்களும் பங்கேற்கும் வாய்ப்பாக அந்நிகழ்வுகள் அமைந்தன.



</doc>
<doc id="316622" url="https://ta.wikipedia.org/wiki?curid=316622" title="பண்டைய வரலாறு">
பண்டைய வரலாறு

பண்டைய வரலாறு என்பது வரலாற்றை எழுதத் தொடங்கிய காலம் முதல் ஆரம்ப இடைக்காலம் வரை உள்ள காலம் ஆகும். எழுதப்பட்ட வரலாறு என்பது சுமார் 5,000 ஆண்டுகள் ஆகும். சுமேரிய கியூனிஃபார்ம் எழுத்துகளே முதன்முதலில் எழுதப்பட்ட எழுத்துகள் ஆகும்.

பழங்காலம் என்பது கிரேக்க வரலாற்றை எழுதத் தொடங்கிய கி.மு.776ல் இருந்து தொடங்குவதாகக் கருதப்படுகிறது. இது அதன் சமகால நிகழ்வான ரோமாபுரி தோற்றுவிக்கப்பட்ட கி.மு.753 உடன் ஒத்துப்போகிறது. பண்டைய வரலாற்றின் முடிவு காலம் எது என்று குழப்பம் நிலவுகின்றபோதும் ரோம் வீழ்ந்த கி.பி.476 பெரும்பாலானோரால் ஏற்றுக்கொள்ளப்பட்டது. பிளாட்டோவின் கல்விச்சாலை மூடப்பட்ட கி.பி.529, மேலும் பேரரசர் முதலாம் ஜஸ்டினியன் இறந்த கி.பி.565, இசுலாமின் தொடக்கம், அல்லது சார்லமேனின் எழுச்சி போன்றவையும் பண்டைய வரலாற்றின் முடிவு காலமாக ஏற்றுக்கொள்ளப்படுகின்றன.

இந்தியாவில் பண்டைய வரலாறு நடுக்கால அரசுகளின் ஆரம்பகாலத்தையும் உள்ளடக்கியுள்ளது. சீனாவில் பண்டைய வரலாறு என்பது கின் வம்சம் வரையிலான காலத்தைக் குறிக்கிறது. 

வரலாற்று அறிஞர்கள் பண்டைய உலகத்தை நன்கு புரிந்து கொள்ள இரண்டு முக்கிய வழிவகைகளை கொண்டுள்ளனர்: தொல்லியல் மற்றும் மூல நூல்களின் ஆய்வு. தகவலின் தோற்றத்திற்கு நெருக்கமான மூல நூல்கள் அல்லது ஆய்வின் கீழ் உள்ள யோசனையே முதன்மை ஆதாரங்கள் ஆகும். இரண்டாம் நிலை ஆதாரங்கள் அடிக்கடி முதன்மை ஆதாரங்களை மேற்கோள் காட்டியோ, கருத்து தெரிவித்தோ அல்லது முதன்மை ஆதாரங்களில் இருந்து உருவாக்கவோ படுகின்றன.
தொல்லியல் கடந்தகால மனித நடத்தையை விளக்கும் புனரமைக்கும் முயற்சியில் தொல்பொருட்களை அகழ்வாராய்ச்சி மற்றும் ஆய்வு செய்தல் ஆகும். தொல்பொருள் ஆய்வாளர்கள் கடந்த காலத்தில் வாழ்ந்த மக்கள் எப்படி இருந்தார்கள் என்பதற்கான தடயங்களை, பழங்கால நகரங்களின் இடிபாடுகளை அகழ்வாய்வதின் மூலம் கண்டுபிடிக்கின்றனர். தொல்பொருள் ஆராய்ச்சியாளர்களால் கண்டுபிடிக்கப்பட்ட பழங்கால வரலாற்றின் சில முக்கியமான கண்டுபிடிப்புகள் கீழே கொடுக்கப்பட்டுள்ளன :

பழங்கால உலகைப் பற்றி அறியப்பட்ட பெரும்பாலானவை பழங்காலத்து வரலாற்றாளர்களின் சொந்தப் பதிவுகளில் இருந்து வருகின்றன. ஒவ்வொரு பண்டைய ஆசிரியரின் ஒருதலைபட்சங்களைக் கணக்கில் எடுத்துக்கொள்வது முக்கியம் என்றாலும், அவர்களின் பதிவுகள் பண்டைய கடந்த காலத்தை பற்றிய நமது புரிதலுக்கு அடிப்படையாகும். ஹெரோடோடஸ், துசி டைடஸ், அரியன், புளுடார்ச், பாலிபியஸ், சிமா கியான், சல்லுஸ்ட், லிவி, யோசபஸ், சுயேடோனியஸ் மற்றும் டாசிடஸ் ஆகியோர் மிகக் குறிப்பிடத்தகுந்த பண்டைய எழுத்தாளர்களில் சிலராவர்.

பண்டைய வரலாற்றை படிக்கும் ஒரு அடிப்படை சிரமம், பதிவு செய்யப்பட்ட வரலாறு மனித நிகழ்வுகளின் முழுமையையும் ஆவணப்படுத்த முடியாது. அந்த ஆவணங்களின் ஒரு பகுதி மட்டுமே இன்றைய தினம் கிடைக்கப்பெறுகின்றன. மேலும், இந்த கிடைக்கப்பெறும் பதிவுகளில் இருந்து பெறப்பட்ட தகவலின் நம்பகத்தன்மை கருதப்பட வேண்டும். சிலரே வரலாறுகளை எழுதுவதற்கு திறன் பெற்றவர்களாக இருந்தனர். ஏனெனில் பண்டைய வரலாற்றின் முடிவிற்குப் பிறகு நீண்ட காலம் வரை கல்வியறிவு கிட்டத்தட்ட எந்த கலாச்சாரத்திலும் பரவலாக இல்லை.

முதன் முதலில் அறியப்பட்ட முறைப்படுத்தப்பட்ட வரலாற்று சிந்தனை பண்டைய கிரேக்கத்தில் ஹலிகர்னசுசின் ஹெரோடோடசில் (484–அண். கி.மு. 425) இருந்து தொடங்கியது. ஏதென்ஸ் மற்றும் ஸ்பார்டாவிற்கும் இடையேயான போரின் பதிவில் துசிடைடஸ் தெய்வீகத் தன்மையை பெரும்பாலும் அகற்றினார். பிற்கால மேற்கத்திய வரலாற்று எழுத்துக்களுக்கு முன்னோடி அமைக்கும் பகுத்தறிவு அம்சத்தை உருவாக்கினார். ஒரு நிகழ்வின் காரணம் மற்றும் உடனடி தோற்றம் ஆகியவற்றிற்கும் இடையே வேறுபாடு காண்ட முதல் நபரும் இவரே ஆவார்.

ரோமானியப் பேரரசு பண்டைய உலகின் மிக அதிக கல்வியறிவு பெற்ற கலாச்சாரங்களில் ஒன்றாகும். ஆனால் அதன் மிக பரவலாக வாசிக்கப்பட்ட வரலாற்றாசிரியர்களால் எழுதப்பட்ட பல படைப்புகள் தொலைந்துவிட்டன. உதாரணமாக, லிவி, கி.மு. 1ம் நூற்றாண்டில் வாழ்ந்த ஒரு ரோமானிய வரலாற்றாசிரியர் “அப் உர்பே கான்டிடா” ("நகர நிறுவலில் இருந்து") என்ற ரோமின் வரலாறை எழுதினார். இது 144 தொகுதிகளாக எழுதப்பட்டது; ஆனால் தற்போது அதில் 35 தொகுதிகள் மட்டுமே எஞ்சியுள்ளன. எனினும் மற்ற தொகுதிகளின் குறுகிய சுருக்கங்கள் எஞ்சியுள்ளன. உண்மையில், எந்த பெரிய ரோமானிய வரலாற்றாளரின் பணியின் சிறுபகுதி மட்டுமே எஞ்சியுள்ளது.

வரலாற்றுக்கு முந்தைய பகுதி என்பது மனிதன் வரலாறை எழுதத் தொடங்கியதற்கு முந்தைய காலம் ஆகும். பின் பாலியோலிதிக்கில் ஆரம்பகால மனித இடம்பெயர்வுகள் மூலம் யூரேசியா முழுவதும் 1.8 மில்லியன் ஆண்டுகளுக்கு முன்னர் ஹோமோ எரக்டஸ் இனம் பரவியது. 800,000 ஆண்டுகளுக்கு முன்னர் மத்திய பாலியோலிதிக்கில் கட்டுப்படுத்தப்பட்ட முறையில் தீ முதன் முதலாகப் பயன்படுத்தப்பட்டது. 250,000 ஆண்டுகளுக்கு முன்பு, ஹோமோ சேபியன்ஸ் (நவீன மனிதர்கள்) ஆப்பிரிக்காவில் தோன்றினர். 60-70,000 ஆண்டுகளுக்கு முன்னர், ஹோமோ சேபியன்கள் ஆப்பிரிக்காவிலிருந்து தென் மற்றும் தென்கிழக்கு ஆசியாவின் கடலோரப் பாதை வழியாக வெளியேறி, ஆஸ்திரேலியாவை அடைந்தனர். 50,000 ஆண்டுகளுக்கு முன்பு, நவீன மனிதர்கள் ஆசியாவிலிருந்து அருகிலுள்ள கிழக்கிற்கு பரவினர். 40,000 ஆண்டுகளுக்கு முன்பு நவீன மனிதர்களால் ஐரோப்பா அடையப்பட்டது. மனிதர்கள் 15,000 ஆண்டுகளுக்கு முன்னர் மேல் பாலியோலித்திக்கில் அமெரிக்காவை அடைந்தனர்.

கி.மு. 10,000மாவது ஆண்டு , விவசாயத்தின் கண்டுபிடிப்பு மற்றும் பழங்கால சகாப்தத்தின் தொடக்கத்திற்கானதாகக் கொடுக்கப்பட்ட தேதி ஆகும். கி.மு. 10,000 (அண். 11,500 ஆண்டுகளுக்கு முன்பு) வேட்டையாடி உண்பவர்களால் கேபெக்ளி தெபே நிறுவப்பட்டது, இது மனிதன் ஒரே இடத்தில் நிலையாக வாழ ஆரம்பிப்பதற்கு முன் நிறுவப்பட்டது. நெவலி கோரி உடன் இணைந்து, யூரேசிய நியோலித்திக்கைப் புரிந்து கொள்ள இது உதவுகிறது. கி.மு.7 ஆம் நூற்றாண்டில், ஜியாவு கலாச்சாரம் சீனாவில் தொடங்கியது. கி.மு. 5,000ல், பிற்கால நியோலித்திக் நாகரிகங்கள் சக்கரத்தின் கண்டுபிடிப்பு மற்றும் ஆரம்ப கால எழுத்துமுறையின் பரவல் ஆகியவற்றைக் கண்டன. கி.மு. 4,000ல் உக்ரைன்-மால்டோவா-ருமேனியாப் பிராந்தியத்தில் குக்குடீனி-ட்ரைபில்லியன் கலாச்சாரம் உருவாகிறது. கி.மு. 3400 வாக்கில், "ஆரம்ப கால-எழுத்தறிவான" சித்திர எழுத்துக்கள் மத்திய கிழக்கில் பரவியது. ஆரம்ப வெண்கலக் காலம் II எனக் குறிப்பிடப்படும் கி.மு. 30 ஆம் நூற்றாண்டில், மெசபடோமியா மற்றும் பழங்கால எகிப்து எழுத்தறிவுக் காலத்தின் துவக்கத்தைப் பார்த்தன. ஆரம்ப நம்பகமான ஆட்சி சகாப்தங்களின் படி கி.மு. 27 ஆம் நூற்றாண்டில், எகிப்தின் பழைய இராச்சியம் மற்றும் யுருக்கின் முதல் வம்சம் நிறுவப்பட்டது.

வெண்கலக் காலம் மூன்று கால அமைப்பின் ஒரு பகுதியாகும். இது உலகின் சில பகுதிகளில் நியோலித்திக் காலத்திற்குப் பின் வருகிறது.

கி.மு. 24 ஆம் நூற்றாண்டில், அக்காடியப் பேரரசு மெசபடோமியாவில் நிறுவப்பட்டது. 

கி.மு. 22 ஆம் நூற்றாண்டின் எகிப்தின் முதல் இடைநிலை காலமானது கி.மு. 21 முதல் 17 ஆம் நூற்றாண்டுகளுக்கு இடையில் அமைந்த எகிப்தின் மத்திய இராச்சியத்தால் பின்தொடரப்படுகிறது. சுமேரிய மறுமலர்ச்சி அண் கி.மு. 21 ஆம் நூற்றாண்டில் உரில் வளர்ந்தது. கி.மு. 18 ஆம் நூற்றாண்டில், எகிப்தின் இரண்டாவது இடைநிலை காலம் தொடங்கியது.

கி.மு. 1600 வாக்கில், மைசெனிய கிரேக்கம் வளர்ந்தது. இந்தக் காலத்தில் சீனாவில் ஷாங்க் வம்சத்தின் ஆரம்பம் வெளிப்பட்டது. மேலும் முழுமையாக வளர்ந்த சீன எழுத்து முறையின் ஆதாரம் கிடைக்கப்பெறுகிறது. கிழக்கு மத்தியதரைக் கடல் பகுதியின் ஹிட்டிட் ஆதிக்கத்தின் ஆரம்பமானது கி.மு. 1600 களில் காணப்படுகிறது. கி.மு. 16 ஆம் நூற்றாண்டு முதல் 11 ஆம் நூற்றாண்டு வரை நைலைச் சுற்றிய பகுதி எகிப்தின் புதிய இராச்சியம் என்று அழைக்கப்படுகிறது. கி.மு. 1550 மற்றும் கி.மு. 1292 க்கு இடையில், அமர்னா காலம் எகிப்தில் உருவானது.

இரும்புக் காலம் என்பது மூன்று கால முறையின் கடைசி பிரதான காலமாகும். இது வெண்கலக் காலத்திற்குப் பின் தொடங்கியது. இதன் தேதியும் சூழலும் நாடு அல்லது புவியியல் பிராந்தியத்தை பொறுத்து மாறுபடுகிறது.

கி.மு. 13 முதல் 12 ஆம் நூற்றாண்டுகளில், எகிப்தில் ராமேசைஸ் காலம் நிகழ்ந்தது. கி.மு. 1200ல், ட்ரோஜன் போர் நிகழ்ந்ததாக கருதப்படுகிறது. கி.மு. 1180ல், ஹிட்டைட் பேரரசின் சிதைவு ஆரம்பமானது.

ஷாங்க் வம்சத்தின் கடைசி மன்னன் கிமு 1046 ஆம் ஆண்டில் உ தலைமையிலான சோவு படைகளால் பதவியிறக்கம் செய்யப்பட்டார். சோவு வம்சம் விரைவில் சீனாவில் நிறுவப்பட்டது.

பிரக் என்பது பலுசிஸ்தான், பாகிஸ்தானில் உள்ள ஒரு ஆரம்ப இரும்புக்கால தளமாகும். இது கி.மு. 1200 வரை இருந்தது. இந்தக் காலப்பகுதி இந்தியாவிலும் துணைக் கண்டத்திலும் இரும்புக் காலத்தின் ஆரம்பமாகக் கருதப்படுகிறது.

கி.மு. 1000ல், மேனானிய இராச்சியம் மேற்கு ஆசியாவில் தொடங்கியது. கி.மு. 10 முதல் 7 ஆம் நூற்றாண்டு வரை மெசபடோமியாவில் நியோ-அசிரியப் பேரரசு உருவாக்கப்பட்டது. கி.மு 800 ல் கிரேக்க நகர-மாநிலங்களின் எழுச்சி தொடங்கியது. கி.மு. 776 இல், பதியப்பட்ட முதல் ஒலிம்பிக் விளையாட்டுக்கள் நடத்தப்பட்டன.

"பாரம்பரிய பழங்காலம்" என்பது மத்தியதரைக் கடலைச் சுற்றி மையமாகக் கொண்ட நீண்ட கால கலாசார வரலாற்றைக் குறிக்கும் ஒரு பரந்த சொல்லாகும். இது ஹோமரின் (கி.மு 9ம் நூற்றாண்டு) ஆரம்ப பதிவு செய்யப்பட்ட கிரேக்க கவிதைகளுடன் தோராயமாகத் தொடங்குகிறது. கிறித்தவத்தின் எழுச்சி மற்றும் மேற்கத்திய ரோம சாம்ராச்சியத்தின் (கி.பி. 5ம் நூற்றாண்டு) வீழ்ச்சி ஆகியவற்றில் தொடர்கிறது. பின் பழங்காலமானது பாரம்பரிய பண்பாடு கலைக்கப்படுவதுடன் முடிவுக்கு வந்துள்ளது.

வரலாறு மற்றும் பிரதேசத்தின் இத்தகைய பரந்த மாதிரி பலவிதமான வேறுபாடுடைய கலாச்சாரங்கள் மற்றும் காலங்களை உள்ளடக்கியது. "பாரம்பரிய பழங்காலம்" என்பது பொதுவாக பிற்கால மக்களின் ஒரு சிறந்த பார்வையைக் குறிக்கிறது. எட்கர் ஆலன் போ இவற்றை, "கிரேக்கத்தின் மகிமையானது, ரோமின் ஆடம்பரமானது!" என்று குறிப்பிடுகிறார். 18 மற்றும் 19 ஆம் நூற்றாண்டுகளில், பாரம்பரிய பழங்காலத்திற்கான பயபக்தி, ஐரோப்பாவிலும், அமெரிக்காவிலும் இன்றைவிட அதிகமாக இருந்தது. கிரேக்கம் மற்றும் ரோமின் பழமைக்கான மரியாதை அரசியல், தத்துவம், சிற்பம், இலக்கியம், நாடகம், கல்வி மற்றும் ஏன் கட்டடக்கலை ஆகியவற்றைக் கூட பாதித்தது.

அரசியலில், ரோமானியப் பேரரசரின் பிரசன்னம், சாம்ராஜ்யம் வீழ்ச்சியுற்ற காலத்திற்குப் பிறகும் விரும்பத்தக்கதாக இருந்தது. 800 ஆம் ஆண்டில் சார்லமேன் "ரோமானியப் பேரரசர்" என்று முடிசூட்டிக்கொண்டபோது இந்தப் போக்கு அதன் உச்சத்தை அடைந்தது. இது புனித ரோமப் பேரரசு உருவாக வழிவகுத்தது. ஒரு பேரரசர் என்பவர் ஒரு தலைவர், அவர் வெறும் அரசரை விட ஒருபடி மேலே இருக்கிறார் என்ற கருத்து இந்த காலத்திலிருந்து தான் தோன்றியது. இந்த அரசியல் இலட்சியத்தில், எப்போதும் முழு நாகரிக உலகையும் தன் அதிகார எல்லைக்குள் கொண்ட ஒரு மாநிலமாக ரோமானியப் பேரரசு இருக்கும்.

இலத்தீன் காவிய கவிதை 19 ஆம் நூற்றாண்டு வரை எழுதப்பட்டு, பரவலாகவும் தொடர்ந்தது. ஜான் மில்டன் மற்றும் ஏன் ஆர்தர் ரிம்பாட் கூட தங்கள் முதல் கவிதைப் படிப்புகளை இலத்தீன் மொழியில் பெற்றனர். காவியக் கவிதை, மேய்ச்சல் வசனம் போன்ற வகைகள், மற்றும் கிரேக்க புராணங்களிலிருந்து எழுத்துக்கள் மற்றும் கருப்பொருளின் முடிவில்லாத பயன்பாடு ஆகியவை மேற்கத்திய இலக்கியத்தில் ஆழமான தாக்கத்தை ஏற்படுத்தி விட்டுச் சென்றுள்ளன.

கட்டடக்கலையில், பல கிரேக்க மறுமலர்ச்சிகள் ஏற்பட்டுள்ளன, (இருந்தபோதிலும் பின்புலத்தில் ரோமானியக் கட்டடக்கலை கிரேக்கத்தை விடவும் அதிக ஈர்ப்பை ஏற்படுத்தியுள்ளது). கட்டடக்கலையின் பாரம்பரிய வரிசைகளில் கட்டப்பட்ட பத்திகள் கொண்ட ரோமானியக் கோயில்களைப் போல தோற்றமளிக்கும் முகங்கள் கொண்ட பெரிய பளிங்கு கட்டடங்களைக் கொண்டிருக்கும் ஒரு நகரத்தைக் காண, ஒருவர் அமெரிக்கத் தலைநகரான வாஷிங்டன், டி.சி.யைக் காணவேண்டும்.

மதரீதியாக புறச் சமயத்திலிருந்து கிறிஸ்தவத்திற்கு இடைவிடாத மாற்றம் ஏற்பட்ட போதிலும், தத்துவத்தில் புனித தோமையர் அக்வினஸின் முயற்சிகள் அரிஸ்டாட்டிலின் சிந்தனையிலிருந்தே பெரும்பாலும் பெறப்பட்டன. தத்துவத்தில் நிலவிய கிரேக்க சிந்தனையை விடவும் கூட ஹிப்போகிரேட்ஸ் மற்றும் காலென் போன்ற கிரேக்க மற்றும் ரோமானிய மேதைகளின் சிந்தனை மருத்துவ நடைமுறையில் அடித்தளம் உருவாக்கியது. பிரஞ்சு நாடக மேடைகளில், மோலியேர் மற்றும் ஜீன் ரேசன் போன்ற துயரவாதிகள் கிரேக்கப் புராண அல்லது பாரம்பரிய வரலாற்றைப் பற்றி நாடகங்கள் எழுதினர். அரிஸ்டாட்டிலின் 'கவிதைகளில்' இருந்து பெறப்பட்ட பாரம்பரிய ஒற்றுமைகளின் கடுமையான விதிகளுக்கு அவைகளை உட்படுத்தினார். பூர்வ கிரேக்கர்கள் எப்படி நடனமாடினார்கள் என்பதைப் பற்றிய ஒரு பிந்தைய நாள் ஆசை இசடோரா டங்கன் தன் வகை பாலட் நடனத்தை உருவாக்கக் காரணமாக அமைந்தது. மறுமலர்ச்சி ஏற்பட பாரம்பரிய பழங்காலத்தை மறுகண்டுபிடித்ததும் ஓரளவுக்குக் காரணமாகும். 







பாரம்பரிய பழங்காலத்தில் இருந்து ஆரம்ப நடுக்காலத்திற்கு இடைப்பட்ட மாற்றத்தின் காலம் பின் பழங்காலம் என்று அழைக்கப்படுகிறது. அந்த மாற்றங்களைக் குறிக்கும் சில முக்கிய தேதிகள்:


பிந்தைய-பாரம்பரியக் காலத்தின் தொடக்கம் (பொதுவாக நடுக்காலம் என்றழைக்கப்படுகிறது) எனப்படுவது ஐரோப்பாவின் வரலாற்றில் ஒரு காலம் ஆகும். இது மேற்கு ரோமன் பேரரசின் வீழ்ச்சிக்குப் பின், 500 முதல் 1000 வரையான 5 நூற்றாண்டுகள் ஆகும். முந்தைய பாரம்பரியக் காலத்துடன் இதன் தொடர்ச்சியான அம்சங்களைப் பற்றி “பிந்தைய பழங்காலம்” என்ற தலைப்பின் கீழ் விரிவாக விவாதிக்கப்பட்டுள்ளது. பிந்தைய பழங்காலமானது, பெருநில ஐரோப்பா மற்றும் மத்தியதரைக் கடல் உலகத்தில் பாரம்பரிய பழங்காலத்திலிருந்து, நடுக்காலம் வரையுள்ள இடைப்பட்ட நூற்றாண்டுகளாக உள்ளது: பொதுவாக மூன்றாம் நூற்றாண்டின் ரோமானிய பேரரசின் நெருக்கடியில் இருந்து (அண். 284) இஸ்லாமிய வெற்றிகள் மற்றும் ஹெராக்கிளியஸின் கீழ் பைசந்தியப் பேரரசின் மறு-அமைப்பு வரை.

பண்டைய அண்மைக் கிழக்கு நாகரிகத்தின் தொட்டிலாகக் கருதப்படுகிறது. இது தீவிர ஆண்டு முழுவதுமான விவசாயத்தை முதலில் தொடங்கியது; முதல் ஒத்திசைவு எழுதும் அமைப்பு உருவாக்கியது, குயவர் சக்கரம் மற்றும் பின்னர் வாகனம் சக்கரம் மற்றும் ஆலை சக்கரம் கண்டுபிடித்தது, முதல் மையப்படுத்தப்பட்ட அரசாங்கங்கள், சட்ட குறியீடுகள் மற்றும் பேரரசுகளை உருவாக்கியது, அத்துடன் சமூக நிலைப்பாடு, அடிமைப்படுத்தல் மற்றும் ஒழுங்கமைக்கப்பட்ட போர் ஆகியவற்றை அறிமுகப்படுத்தியது, அது வானியல் மற்றும் கணித துறைகளுக்கு அடித்தளத்தை அமைத்தது.

மெசபடோமியா என்பது உலகில் அறியப்பட்ட சில ஆரம்பகால நாகரிகங்களில் ஒரு இடமாகும். வண்டல் சமவெளி குடியேற்றமானது உபயிட் காலம் (பிந்தைய கி.மு. 6,000), உருக் காலம் (கி.மு. 4,000) மற்றும் வம்சாவளி காலங்களில் (கி.மு. 3,000) இருந்து கி.மு. 2,000 ஆரம்பத்தில் பாபிலோன் எழுச்சி வரை நீடித்தது . இந்த பொருளாதாரத்தால் உருவாக்கப்பட்ட சேமிக்கக்கூடிய உணவுப்பொருட்களின் உபரி, மக்களுக்கு பயிர் மற்றும் கால்நடைகள் பின்பற்றி நாடோடி வாழ்க்கை வாழ்வதற்குப் பதிலாக ஒரே இடத்தில் வாழ அனுமதித்தது. இது அதிக மக்கட்தொகை அடர்த்திக்கு அனுமதித்தது, இதையொட்டி ஒரு விரிவான உழைப்பு மற்றும் உழைப்புப் பிரிவு தேவைப்பட்டது. இந்த அமைப்பு பதிவுசெய்தல் மற்றும் எழுத்துமுறை முன்னேற்றம் ஆகியவற்றின் தேவைக்கு வழிவகுத்தது (அண். கி.மு. 3500). பாபிலோனியா என்பது பாபிலோனைத் தலைநகராகக் கொண்டு கீழ் மெசபடோமியாவில் (நவீன தெற்கு ஈராக்) அமைந்திருந்த ஒரு அமோரைட் மாநிலம் ஆகும். ஹம்முராபி (சுருக்கமாக 1728-1686 கி.மு., குறுகிய காலவரிசைப்படி) முன்னாள் சாம்ராஜ்ஜியங்கள் சுமேர் மற்றும் அகாட் பிராந்தியங்களில் இருந்து ஒரு சாம்ராஜ்யத்தை உருவாக்கிய போது பாபிலோனியா உருவானது. பண்டைய செமிடிக் மொழி பேசும் மக்களாக அமோரைட்கள் இருந்ததால், பாபிலோனியா அதிகாரப்பூர்வ பயன்பாட்டிற்காக எழுதப்பட்ட அக்கேடியன் மொழியை ஏற்றுக்கொண்டது; அவர்கள் மத பயன்பாட்டிற்கு சுமேரிய மொழியைத் தக்கவைத்துக் கொண்டார்கள். எனினும் அந்த நேரத்தில் சுமேரிய மொழி பேசப்படும் மொழியாக இல்லை. அக்காடிய மற்றும் சுமேரிய கலாச்சாரங்கள் பின்னர் பாபிலோனிய கலாச்சாரத்தில் முக்கிய பங்கு வகித்தன. இப்பகுதி வெளிப்புற ஆட்சியின் கீழ் கூட ஒரு முக்கியமான கலாச்சார மையமாக நீடித்தது. பாபிலோன் நகரத்தினைப் பற்றிய ஆரம்பகாலக் குறிப்பு அக்காடின் சர்கோன் ஆட்சியின் ஒரு மாத்திரையில் காணப்படுகிறது. இது கி.மு. 23 ஆம் நூற்றாண்டினைச் சேர்ந்ததாகும்.

நியோ-பாபிலோனிய சாம்ராஜ்ஜியம், அல்லது சல்தேயா, 11 வது ("சால்தேயன்") வம்சத்தின் ஆட்சியின் கீழ் கி.மு. 626இல் நபோபோலாசரின் கிளர்ச்சியிலிருந்து கி.மு. 539 ல் பெரிய சைரஸஸின் படையெடுப்பு வரை இருந்தது. குறிப்பிடத்தக்க வகையில், இது யூதா மற்றும் எருசலேமின் ராஜ்யத்தை வென்றெடுத்த இரண்டாவது நேபுகாத்நேச்சாரின் ஆட்சியும் இதில் அடக்கம்.

அகாட் ஒரு நகரமாக மத்திய மெசபடோமியாவில் இருந்தது. அகாட் அகாடியப் பேரரசின் தலைநகராக கூட ஆனாது. யூப்ரடீஸின் மேற்கு கரையில் இந்த நகரம் சிபார் மற்றும் கிஷ் (இன்றைய ஈராக்கில், பாக்தாத்தின் மையத்தில் சுமார் 50 கி.மீ. தொலைவில் தென்மேற்கில் உள்ளது) இடையே ஒருவேளை அமைந்திருக்கலாம். ஒரு விரிவான தேடல் இருந்தாலும், துல்லியமான தளம் இன்னும் கண்டுபிடிக்கப்படவில்லை. அக்காட் கி.மு. 24 மற்றும் 22 ஆம் நூற்றாண்டுகளுக்கு இடையில் அதன் அதிகாரத்தின் உச்சத்தை அகாட் மன்னன் சர்கோனின் வெற்றிகளை தொடர்ந்து எட்டியது. மொழியியல் ஒருங்கிணைப்பை நோக்கிய அக்காடியப் பேரரசின் கொள்கைகள் காரணமாக அக்காட் அதன் பெயரை முக்கிய செமிடிக் மொழியான அக்காடிய மொழிக்குப் பெயராகக் கொடுத்தது. பழைய பாபிலோனிய காலத்தில் "அக்காடு" ("அக்காட் மொழியில்") சுமேரிய மொழியின் செமிடிக் பதிப்பை பிரதிபலிக்க பயன்படுத்தப்பட்டது. 

அசிரியா முதலில் (மத்திய வெண்கல காலத்தில்) மேல் டைகிரிசில் ஒரு பகுதியாக இருந்தது. அசுர் என்ற பண்டைய நகரத்தின் பெயரால் அது அவ்வாறு அழைக்கப்பட்டது. பிற்பாடு ஒரு ஒரு தேசமாகவும் மற்றும் பேரரசராகவும் அது வளமான செம்பிறை, எகிப்து மற்றும் அனட்டோலியாவின் பெரும்பகுதியைக் கட்டுப்படுத்தியது. மெசபடோமியாவின் வடக்குப் பகுதி "சரியான அசீரியா" என்றழைக்கப்பட்டது. தெற்குப் பகுதி பாபிலோனியா என்றழைக்கப்பட்டது. அசிரியா நினேவேயைத் தலைநகரமாகக் கொண்டிருந்தது. வரலாற்றில் மூன்று வித்தியாசமான நேரங்களில் அசீரிய ராஜாக்கள் ஒரு பெரிய ராஜ்யத்தை அல்லது காலத்தைக் கட்டுப்படுத்தினார்கள். இவை " பழைய " (கி.மு. 20 முதல் 15 நூற்றாண்டுகள்), 'மத்திய' (கி.மு. 15 முதல் 10 ஆம் நூற்றாண்டுகள்) மற்றும் " நியோ-அசிரியன் " (911-612 கி.மு). இதில் கடைசியானது மிகவும் பிரபலமாகவும் மற்றும் சிறந்தமுறையில் ஆவணப்படுத்தப்பட்டதாகவும் உள்ளது. நகர சுவர்களைக் கீழறுக்க அகழ்தல், வாயில்களை இடித்து கீழே தள்ள கருவிகள், மேலும் மிதவைப்பாலங்களால் ஆற்றைக் கடத்தல் அல்லது வீரர்கள் நீந்த ஊதப்பட்ட தோல்களைக் கொடுக்க பொறியாளர்களின் ஒரு படை ஆகியவற்றை முதன் முதலாக இவர்களே உருவாக்கினார்கள்.

மிதனி அண். கி.மு. 1500ல் வட மெசபடோமியாவில் இருந்த ஒரு இந்திய-ஈரானிய பேரரசு ஆகும். கி.மு. 14ம் நூற்றாண்டில் மிதனி அதன் சக்தியின் உச்சத்தில் இருந்தது. அது இன்றைய தென்கிழக்கு துருக்கி, வடக்கு சிரியா மற்றும் வடக்கு ஈராக்கை உள்ளடக்கியதாக இருந்தது. அதன் தலைநகரான வசுகன்னியை மையமாகக் கொண்டிருந்தது. வசுகன்னியின் துல்லியமான இடம் தொல்பொருள் ஆராய்ச்சியாளர்களால் இன்னும் தீர்மானிக்கப்படவில்லை. 

தற்போதைய தென்மேற்கு ஈரானில் அமைந்திருந்த ஒரு பண்டைய நாகரிகத்தின் பெயர் ஏலாம் ஆகும். ஏலாமுடன் தொடர்புடைய தொல்பொருள் சான்றுகள் கி.மு. 5000 அல்லது அதற்கு முந்தையவையாக இருக்கின்றன. கிடைக்கப்பெறுகின்ற எழுத்துப் பதிவுகளின் படி, கி.மு. 3200 இல் இருந்தே இது இருந்திருக்கின்றது. இதன் மூலம் அது உலகின் பழமையான வரலாற்று நாகரிகங்களில் ஒன்றாக இருந்திருப்பதை நம்மால் அறிய முடிகிறது. இது கி.மு. 539 வரை இருந்தது. அதன் கலாச்சாரம் குடியன் பேரரசில் ஒரு முக்கியமான பாத்திரம் வகித்தது. குறிப்பாக அதன் பின்வந்த அகாமெனிட் வம்சத்தின் போது. அப்போது ஏலாமைட் மொழி அதிகாரப்பூர்வ பயன்பாட்டில் இருந்தது. ஈரான் வரலாற்றில் ஏலாமைட் காலம் ஒரு தொடக்கப் புள்ளியாகக் கருதப்படுகிறது.

மெட்ஸ் ஒரு பண்டைய ஈரானிய மக்கள் ஆவர். கி.மு. 6 ஆம் நூற்றாண்டில் அவர்கள் நியோ-அசிரியப் பேரரசைத் தோற்கடித்து தங்கள் பேரரசை நிறுவினர். அவர்கள் பின்னர் உரர்ட்டுவையும் கவிழ்த்தனர். முதல் ஈரானிய பேரரசின் அடித்தளம் அமைத்ததற்காக மேதியர்கள் பாராட்டப்படுகின்றனர். பெரிய சைரஸால் மேதிஸ் மற்றும் பாரசீகத்தின் ஒரு ஐக்கியப்பட்ட ஈரானிய பேரரசு நிறுவப்பட்டது வரை இதுவே மிக பெரிய பேரரசாக நீடித்தது. சைரஸின் பேரரசு பொதுவாக அகாமெனிட் பாரசீகப் பேரரசு என்றழைக்கப்படுகிறது. சைரஸ் அவரது தாத்தா மற்றும் மேலதிகாரியான மெடியாவின் மன்னர் அஸ்டியாகஸைத் தோற்கடித்ததன் மூலம் இப்பேரரசை நிறுவினார். 

பாரசீகப் பேரரசுகளிலேயே மிகப்பெரியது மற்றும் மிகவும் முக்கியத்துவம் வாய்ந்தது அகமேனிட் பேரரசு ஆகும். ஈரானியர்களின் இரண்டாவது பெரிய பேரரசாக மெடியன் பேரரசு அதைத் தொடர்ந்து வருகிறது. கிரேக்க-பாரசீக போர்களில் கிரேக்க நகர மாநிலங்களின் எதிரியாக, பாபிலோனிய சிறையிருப்பிலிருந்து இஸ்ரேலியர்களை விடுவித்ததற்காக, அதன் வெற்றிகரமான மாதிரியான ஒரு மையப்படுத்தப்பட்ட அதிகாரத்துவ நிர்வாகம், ஹாலிகர்னாஸஸின் கல்லறை (பண்டைய உலகின் ஏழு அதிசயங்களில் ஒன்று) மற்றும் பேரரசின் அதிகாரப்பூர்வ மொழியாக அராமைக்கை மேற்கொண்டதற்காக மேற்கத்திய வரலாற்றில் இது குறிப்பிடப்பட்டுள்ளது. பேரரசின் பரந்த அளவு மற்றும் நீண்ட சகிப்புத்தன்மை காரணமாக மொழி, மதம், கட்டடக்கலை, தத்துவம், சட்டம் மற்றும் உலகம் முழுவதும் இன்று வரை உள்ள நாடுகளின் மேல் பாரசீக செல்வாக்கு நீடிக்கிறது. அதன் அதிகாரத்தின் உச்சியில் அகமேனிட் வம்சம் சுமார் 8 மில்லியன் சதுர கிலோமீட்டர் பரப்பளவில் இருந்தது. இன்றைய தேதி வரை உலக மக்கள்தொகையில் மிகப் பெரிய சதவிகிதத்தைக் கொண்டிருந்தது. மூன்று கண்டங்களுக்கு (ஐரோப்பா, ஆசியா மற்றும் ஆப்பிரிக்கா) நீட்டித்திருந்தது. மற்றும் பாரம்பரியப் பழங்காலத்தின் மிகப்பெரிய சாம்ராஜ்யமாக இருந்தது. 
பார்தியா என்பது தற்கால ஈரானின் வடகிழக்கு பகுதியில் அமைந்திருந்த ஒரு ஈரானிய நாகரிகம் ஆகும். அவர்களது சக்தி ஒரு நாடோடி பழங்குடியினரின் கெரில்லாப் போரின் கலவையை அடிப்படையாகக் கொண்டது ஆகும். அவர்கள் தங்களுக்கு முன்வந்த மற்றும் பின்வந்த பாரசீக பேரரசுகளுடன் அதிகாரத்தில் பொருந்தவில்லை என்றாலும் ஒரு பரந்த பேரரசை உருவாக்க மற்றும் நிர்வகிக்க நிறுவன திறன்களுடன் இருந்தனர். பார்திய சாம்ராஜ்யம் அர்சசிட் வம்சத்தின் தலைமையில் இருந்தது. அது அண்மை கிழக்கு மற்றும் அதற்கு அப்பால் இருந்த குறிப்பிடத்தக்க பகுதிகளை மீண்டும் இணைத்து ஆட்சி செய்தது. கி.மு 3 ஆம் நூற்றாண்டின் பிற்பகுதியில் தொடங்கி ஹெலனிய செலுசிட் பேரரசை தோற்கடித்து, அப்புறப்படுத்தியது. இது பண்டைய ஈரானைத் தாயகமாகக் கொண்ட மூன்றாவது வம்சம் (மேதியன் மற்றும் அகமேனிட் வம்சங்களுக்குப் பிறகு) ஆகும். ரோமானிய குடியரசுடன் (பின்னர் ரோம சாம்ராஜ்யம்) பார்தியா பல போர்களைப் புரிந்தது. பின்னர் இது 700 ஆண்டுகளுக்கு நடக்கப்போகிற ரோமானிய-பாரசீக போர்களுக்கு ஆரம்பமாக அமைந்தது. 

ஈரானின் மிக முக்கியமான மற்றும் செல்வாக்குமிக்க வரலாற்று காலங்களில் ஒன்றாக சசானிட் பேரரசு கருதப்படுகிறது. இது பிந்தைய பழங்காலத்திற்கு நிகராக நீடித்தது. பல வழிகளில் சசானிட் காலம் பாரசீக நாகரிகத்தின் மிக உயர்ந்த சாதனைகளைக் கண்டது. முஸ்லீம் படையெடுப்பு மற்றும் இஸ்லாமியத் தழுவலுக்கு முன் கடைசி பெரிய ஈரானிய பேரரசாக அமைந்தது. சசானிட் காலங்களில் பாரசீகம் ரோம நாகரிகத்தின் மீது கணிசமாக செல்வாக்குச் செலுத்தியது பாதித்தது. ரோமனியர்கள் பாரசீகர்களுக்கு மட்டுமே சமமானவர்கள் என்ற தகுதியை வழங்கினர். சசானிய கலாச்சார செல்வாக்கு, சாம்ராஜ்யத்தின் பிராந்திய எல்லைகளுக்கு அப்பால் மேற்கு ஐரோப்பாவை அடைந்தது, Africa, சீனா, மற்றும் இந்தியா, உதாரணமாக, ஒரு ஐரோப்பிய மற்றும் ஆசிய நடுக்காலக் கலை உருவாக ஒரு காரணமாக அமைந்தன.
ஹிட்டைட் பேரரசின் ஆரம்பகால வரலாறு கி.மு. 17 ஆம் நூற்றாண்டில் முதலில் எழுதப்பட்ட மாத்திரைகள் மூலம் அறியப்படுகிறது. இது முதலில் கி.மு. 17 ஆம் நூற்றாண்டில் எழுதப்பட்டிருக்கலாம் ஆனால் கி.மு 14 மற்றும் 13 ஆம் நூற்றாண்டுகளில் செய்யப்பட்ட பிரதிகள் மட்டுமே எஞ்சியிருக்கின்றன. இந்த மாத்திரைகள் மொத்தமாக அனிட்டா உரை என அழைக்கப்படுகின்றன. குசரா அல்லது குசரின் (தொல்பொருள் ஆராய்ச்சியாளர்களால் அடையாளம் காணமுடியாத ஒரு சிறிய நகர-மாநிலம்) மன்னனான பிதனா எப்படி அண்டை நகரான நெசாவை (கனேஷ்) வென்றார் என்பதை இந்த உரை தெரிவிக்கின்றது. இருப்பினும், இந்த மாத்திரைகளின் உண்மையான பொருள் பிதனாவின் மகன் அனிட்டா. இவர் ஹட்டுசா மற்றும் ஜல்புவா (ஜல்பா) உட்பட பல அண்டை நகரங்களை வென்றது பற்றிக் குறிப்பிடப்பட்டுள்ளது.

முதலாவது ஷல்மனேசரின் (கி.மு. 1270) அசிரிய கல்வெட்டுகள் முதன்முதலில் "உருவார்ட்ரி” என்பதை நைரியின் மாநிலங்களில் ஒன்றாகக் குறிப்பிடுகின்றன. நைரி என்பது கி.மு. 13 ஆம் நூற்றாண்டு முதல் 11 ஆம் நூற்றாண்டு வரை ஆர்மேனிய உயர்நிலப்பகுதிகளில் சிறிய இராச்சியங்கள் மற்றும் பழங்குடிப் பகுதிகளின் தளர்வான கூட்டமைப்பு ஆகும். உருவார்ட்ரி வான் ஏரிக்கு அருகே உள்ள பிராந்தியத்தைச் சுற்றி இருந்தது. நைரி மாநிலங்கள் பலமுறையும் அசிரியர்களின் தாக்குதல்களுக்கு உட்படுத்தப்பட்டன. குறிப்பாக முதலாவது டுகுல்டி-நினுர்டா (அண். கி.மு. 1240), முதலாவது டிக்லத்-பிலேசர் (அண். கி.மு. 1100), அசுர்-பெல்-காலா (அண். கி.மு 1070), இரண்டாவது அடட்-நிராரி (அண். 900), இரண்டாவது டுகுல்டி-நினுர்டா (அண். 890), மற்றும் இரண்டாவது அசுர்னசிர்பல் II (கிமு 883-859) ஆகியவர்களால்.

ஆர்மீனிய இராச்சியமானது கி.மு. 190 முதல் கி.பி. 387 வரையான சுதந்திர நாடாக இருந்தது. ரோமானிய மற்றும் பாரசீகர்களின் ஒரு வாடிக்கையாளர் மாநிலமாக 428 வரை இருந்தது. கி.மு. 95 - கி.மு. 55. இடையே பெரிய டிக்ரனஸ் மன்னரின் ஆட்சியின் கீழ் இருந்தது. அவரது ஆட்சியில் ஆர்மீனியாவின் ராஜ்யம் பெரிய மற்றும் சக்தி வாய்ந்த பேரரசாக காஸ்பியன் கடலில் இருந்து மத்தியதரைக் கடல் வரை பரவியிருந்தது. இந்த குறுகிய காலத்தில் அது ரோமானிய கிழக்கில் மிக சக்திவாய்ந்த மாநிலமாக கருதப்பட்டது.

கி.பி. 630 களில் இஸ்லாமியம் எழுந்திருக்கும் முன், முன்-இஸ்லாமிய அரேபியாவின் வரலாறு பெரும் விவரிப்பில் அறியப்படவில்லை. அரேபிய தீபகற்பத்தில் தொல்பொருள் ஆராய்ச்சிகள் சிதறியுள்ளவாறே நடந்துள்ளன; சுதேசிய எழுத்து ஆதாரங்கள் தெற்கு அரேபியாவில் இருந்து கிடைக்கும் பல கல்வெட்டுகள் மற்றும் நாணயங்களுடன் முடிந்து விடுகின்றன. ஏற்கனவே உள்ள பொருள் பிற பாரம்பரியங்களிலிருந்து (எகிப்தியர்கள், கிரேக்கர்கள், பாரசீகர்கள், ரோமனியர்கள் போன்றவர்கள்) முதன்மையாக எழுதப்பட்ட ஆதாரங்களை மற்றும் இஸ்லாமிய அறிஞர்களால் பதிவு செய்யப்பட்ட வாய்வழி மரபுகளையும் கொண்டுள்ளது.

ஹதிராமட் என்ற ராஜ்யம் பற்றி முதலில் அறியப்பட்ட கல்வெட்டுகள் கி.மு. 8 ஆம் நூற்றாண்டில் இருந்து அறியப்படுகின்றன. இது கி.மு. 7 ஆம் நூற்றாண்டின் முற்பகுதியில் ஒரு வெளி நாகரிகத்தில் கரபில் வடரின் பழைய சபயிக் கல்வெட்டில் குறிப்பிட்டுள்ளது. அதில் ஹதிராமட்டின் ராஜா யடாயில் அவரது கூட்டாளிகளாக இருப்பதாக குறிப்பிடப்பட்டுள்ளது.

சுமேரியச் சித்திர எழுத்துக் களிமண் மாத்திரைகளில் தில்மன் முதன் முதலில் தோன்றுகிறார். இவை கி.மு 4,000ன் முடிவில் எழுத்தப்பட்டவையாகும். இவை உருக் நகரத்தில் உள்ள பெண் கடவுள் இனன்னாவின் கோவிலில் கண்டுபிடிக்கப்பட்டது. உரிச்சொல் "டில்முன்" ஒரு வகை கோடாரி மற்றும் ஒரு குறிப்பிட்ட அதிகாரியை குறிக்கிறது; கூடுதலாக, டில்முனுடன் தொடர்புபடுத்தப்பட்ட மக்களுக்கு வழங்கப்பட்ட கம்பளிப் பொருட்களின் பட்டியல்கள் உள்ளன.

சபேயன்கள் என்பவர்கள் ஒரு பழைய தென் அரேபிய மொழி பேசிய பண்டைய மக்கள் ஆவர். அவர்கள் கி.மு. 2000 ஆம் ஆண்டு முதல் கி.மு. 8 ஆம் நூற்றாண்டு வரை இன்றைய தின ஏமனில் தென் மேற்கு அரேபிய தீபகற்பத்தில் வாழ்ந்தனர். சில சபேயன்கள் செங்கடலில் அவர்கள் மேலாதிக்கம் காரணமாக வடக்கு எத்தியோப்பியாவிலும் எரித்திரியாவிலும் அமைந்த டிமுட்டில் வாழ்ந்தார்கள். அவர்கள் கி.மு. 2000 முதல் கி.மு. முதல் நூற்றாண்டு வரை நீடித்திருந்தனர். கி.மு. 1 ஆம் நூற்றாண்டில் அது ஹிமையரைட்களால் கைப்பற்றப்பட்டது. ஆனால் மன்னர்கள் சபா மற்றும் து-ரய்டனின் முதல் ஹிமையரைட் பேரரசின் சிதைவுக்குப் பின்னர் 2 ஆம் நூற்றாண்டின் ஆரம்பத்தில் மத்திய சபேயன் இராச்சியம் மீண்டும் காணப்பட்டது. இது இறுதியாக 3 ஆம் நூற்றாண்டின் பிற்பகுதியில் ஹிமையரைட்களால் கைப்பற்றப்பட்டது.

வடி பைஹானின் தெற்கே, வடி மார்க்காவில் ஹாகர் யாகிர் என்ற தலைநகரைக் கொண்டிருந்த பண்டைய இராச்சியம் அவ்சான் ஆகும். அது இப்போது ஹாகர் அஸ்பல் என்ற உள்ளூர் பெயரால் அழைக்கப்படுகின்ற ஒரு செயற்கை மண் மூலம் குறிக்கப்பட்டுள்ளது. ஒரு காலத்தில் இது தென் அரேபியாவின் மிக முக்கியமான சிறிய ராஜ்யங்களில் ஒன்றாக இருந்தது. சபா கரிபில் வாடரின் மன்னரும் முகரிபும் ஆனவரால் கி.மு. 7 ஆம் நூற்றாண்டில் இந்த நகரம் அழிக்கப்பட்டதாக ஒரு சபேயன் உரை தெரிவிக்கின்றது. அந்த சபேயன் உரை படி, இந்த வெற்றி சபேயன்களுக்கு முக்கியத்துவம் வாய்ந்ததாக உள்ளது.

ஹிம்யர் பண்டைய தென் அரேபியாவில் கி.மு 110 ல் இருந்து ஒரு மாநிலமாக இருந்தது. இது அண். கி.மு. 25ல் சாபா (சேபா) , அண். கி.பி. 200ல் கடபன் மற்றும் அண். கி.பி. 300ல் ஹட்ரமாட் ஆகிய அண்டையப் பகுதிகளை வென்றது. கி.பி. 280ல் சபேயன் இராச்சியத்தை வெற்றிகரமாக கைப்பற்றும் வரையில் சாபாவுக்கு எதிரான அதன் அரசியல் அதிர்ஷ்டங்கள் அடிக்கடி மாறிக்கொண்டே இருந்தன. கி.பி 525 வரை இதுவே அரேபியாவின் ஆதிக்கம் செய்யும் மாநிலமாக இருந்தது. அதன் பொருளாதாரம் விவசாயத்தை அடிப்படையாகக் கொண்டதாக இருந்தது.

வெளிநாட்டு வர்த்தகம் குங்கிலியம் மற்றும் வெள்ளைப்போளம் ஆகியவற்றின் ஏற்றுமதியை அடிப்படையாகக் கொண்டிருந்தது. பல ஆண்டுகளாக அது கிழக்கு ஆப்பிரிக்கா மற்றும் மத்திய தரைக்கடல் உலகத்தை இணைக்கும் முக்கிய இடைத்தரகராக இருந்தது. பெரும்பாலும் இந்த வர்த்தகம் ஆப்பிரிக்காவில் இருந்து தந்தத்தை ஏற்றுமதி செய்து ரோம சாம்ராஜ்யத்தில் விற்பதில் நடந்தது. ஹிம்யரில் இருந்து கப்பல்கள் தொடர்ந்து கிழக்கு ஆப்பிரிக்க கடற்கரைக்குப் பயணம் மேற்கொண்டன. கிழக்கு ஆப்பிரிக்காவின் வர்த்தக நகரங்களின் அரசியல் கட்டுப்பாட்டை கணிசமான அளவிற்கு அந்த அரசும் கொண்டிருந்தது.


</doc>
<doc id="316636" url="https://ta.wikipedia.org/wiki?curid=316636" title="நிகரிணைக் குறுமவகம்">
நிகரிணைக் குறுமவகம்

நிகரிணைக் குறுமவகம் "(autosome)" அல்லது ஒப்பிணைக் குறுமவகம் "(Analogous Chromosome)" என்பது பாலினம் சாராத உடலக் குறுமவகம் ஆகும். இது பாலினம் சார்ந்த மாற்றிணைக் குறுமவகத்தில் (Allosome) இருந்து வேறுபட்டதாகும். இவை இருபண்பக உயிர்க்கலத்தில் (Diploid Cell) ஒத்த வடிவம் உள்ள உறுப்புகளைக் கொண்டமையும். ஆனால், இருபண்பக உயிர்க்கலத்தில் (Diploid Cell) உள்ள மாற்றிணைக் குருமவகத்தின் இணைகள் ஒன்றுக்கொன்று வேறுபட்டு அதன்வழியாகப் பாலினத்தை அறுதியிடுகின்றன. ஒப்பிணைக் குறுமவகங்களில் உள்ள மொத்த மரபன்களும் கூட்டாக நிகர்மரபன் (atDNA) அல்லது ஒப்புமரபன் (auDNA) எனப்படுகின்றன. எனப்படுகின்றன.



</doc>
<doc id="316641" url="https://ta.wikipedia.org/wiki?curid=316641" title="கண்டுபிடிப்பு உதவி">
கண்டுபிடிப்பு உதவி

ஆவணகவியலில், கண்டுபிடிப்பு உதவி (Finding aid) ஆதாரம் என்பது ஆவணகத்தில் உள்ள ஒரு குறிப்பிட்ட சேகரிப்பு அல்லது பதிவுருக்களை விபரித்து, ஒழுங்குபடுத்தி, பயன்படுத்த உதவும் வண்ணம் உருவாக்கப்பட்ட ஒர் ஆவணம் ஆகும். இவை ஆவணங்களைக் கண்டுபிடிக்க, அவை ஒரு குறிப்பிட்ட தேவைக்குப் பொருத்தமானவையா என்று அறிய ஆய்வாளர்களால் பயன்படுத்தப்படுகின்றன. பொதுவாக, ஆவணக விபரிப்பு மற்றும் பிற செயலாக்கங்கள் ஊடாக ஆவணவியலாளர் அல்லது நூலகவியலாளரால் கண்டுபிடிப்பு உதவிகள் உருவாக்கப்படுகின்றன.



</doc>
<doc id="316644" url="https://ta.wikipedia.org/wiki?curid=316644" title="அனைத்துலக ஆவணக விபரிப்பு பொதுச் சீர்தரம்">
அனைத்துலக ஆவணக விபரிப்பு பொதுச் சீர்தரம்

அனைத்துலக ஆவணக விபரிப்பு பொதுச் சீர்தரம் (General International Standard Archival Description) என்பது கண்டுபிடிப்பு உதவி ஆதாரங்களை உருவாக்கப் பயன்படும் அனைத்துலகச் சீர்தரம் ஆகும். இது இவற்றில் பயன்படக்கூடிய கூறுகளை (elements) வரையறை செய்கிறது, எவ்வாறு பயன்படுத்த வேண்டு என்று வழிகாட்டுகிறது. இது அனைத்துலக ஆவணக ஒன்றியத்தால் (International Council on Archives) ஏற்றுக்கொள்ளப்பட்ட சீர்தரம் ஆகும்.

பின்வரும் ஆறும் கட்டாயம் இருக்க வேண்டிய கூறுகள்.



</doc>
<doc id="316649" url="https://ta.wikipedia.org/wiki?curid=316649" title="பப்மெட் சென்ட்ரல்">
பப்மெட் சென்ட்ரல்

பப்மெட் சென்ட்ரல், ("PubMed Central-PMC") ஒரு விலையில்லா எண்ணிம நூலகம் ஆகும். இது உயிர்களின் மருத்துவ ஆய்வு மற்றும் உயிர் அறிவியல் தொடர்பான நூல்களை சேமித்து வைத்துள்ளது. இது அமெரிக்க தேசிய மருத்துவ நூலகத்தின் ஒரு தயாரிப்பு ஆகும். இதில் சுமார் 2 மில்லியன் கட்டுரைகள் உள்ளது. அவற்றுள் 1,000 தலைப்புகளில் சுமார் 10-15,000 புதிய தரவுகள் ஒவ்வொரு மாதமும் ஏற்றப்படுகிறது. சுமாராக 6,00,000-7,00,000 கட்டுரைகள் 4,00,000 வெவ்வேறு பயனர்களார் ஒவ்வொருநாளும் படிக்கப்படுகின்றது. 



</doc>
<doc id="316650" url="https://ta.wikipedia.org/wiki?curid=316650" title="ரங்கநாயகம்மா">
ரங்கநாயகம்மா

ரங்கநாயகம்மா (; பிறப்பு:1939) தெலுங்கு மார்க்சியவாதி, பெண்ணியலாளர், எழுத்தாளர் மற்றும் நூலாசிரியர் ஆவார். பாலின சமத்துவம் பெண்களின் நலம், உரிமைகள், சாதியச் சிக்கல்கள் ஆகியன பற்றி எழுதியுள்ளார். முப்பல ரங்கநாயகம்மா என்பது இவரது முழுப்பெயர் ஆகும்.

ரங்கநாயகம்மா ஆந்திரப் பிரதேசம், மேற்கு கோதாவரி மாவட்டம் பொம்மிடி என்னும் சிற்றூரில் பிறந்தார். பள்ளி இறுதி வகுப்பு வரை படித்தார். குடும்பத்தில் வசதிக் குறைவால் மேல் படிப்பை மேற்கொள்ள இயலவில்லை

மரபுத் திருமணம் நடந்து 12 ஆண்டுகள் கழித்து கணவருடன் வேறுபாடுகள் ஏற்பட்டதால் ரங்கநாயகம்மா தம் கணவரை விட்டு விலகினார். முப்பல என்ற தம் கணவருடைய ஒட்டுப் பெயரையும் கைவிட்டார். பின்னர் தம் எழுத்தின் மேல் அன்பு கொண்ட பாபுஜி என்பவருடன் திருமணம் செய்து கொள்ளாமல் ஒன்றாக வாழ்ந்து வந்தார். ரங்கநாயகம்மாவின் எழுத்துப்பணியிலும் அவருடைய நூல்களை மொழிபெயர்ப்பதிலும் பாபுஜி உதவியாக இருந்தார்.




</doc>
<doc id="316681" url="https://ta.wikipedia.org/wiki?curid=316681" title="தானியங்கிகளின் மூன்று விதிகள்">
தானியங்கிகளின் மூன்று விதிகள்

தானியங்கிகளின் மூன்று விதிகள் ("Three Laws of Robotics"), வழக்கமாக ‘மூன்று விதிகள்’ அல்லது அசிமாவின் விதிகள்’ என்றும் அழைக்கப்படும்) என்பவை ஐசக் அசிமாவ் எனும் அறிவியல் புனைகதை ஆசிரியரால் உருவாக்கப்பட்டதாகும். இந்த விதிகள் அசிமாவின் 1942 ஆம் ஆண்டில் "ரன் அரெளண்ட்” எனும் சிறுகதையில் அறிமுகப்படுத்தப்பட்டாலும், அதற்கும் முன்னரே சில கதைகளில் மறைமுகமாக குறிப்பிடப்பட்டிருக்கிறது.

"தானியங்கி கையேடு, 56 வது பதிப்பு, கி.மு. 2058" எனும் புத்தகத்தில் குறிப்பிடப்பட்டுள்ள அம் மூன்று விதிகள் கீழ்வருமாறு:





</doc>
<doc id="316693" url="https://ta.wikipedia.org/wiki?curid=316693" title="தெலூரியம் அறுபுளோரைடு">
தெலூரியம் அறுபுளோரைடு

தெலூரியம் அறுபுளோரைடு "(Tellurium hexafluoride)" தெலூரியமும் புளோரினும் சேர்ந்து உருவாகக்கூடிய ஒரு கனிம வேதியியல் சேர்மமாகும். இச்சேர்மத்தின் மூலக்கூற்று வாய்ப்பாடு TeF6. நிறமற்று விரும்பத்தகாத மணத்துடன் உயர் நச்சாக தெலூரியம் அறுபுளோரைடு காணப்படுகிறது. 

பொதுவாக புளோரின் வாயுவை 150 பாகை செல்சியசு வெப்பநிலையில் தெலூரியத்தின் மீது செலுத்தி தெலூரியம் அறுபுளோரைடு தயாரிக்கப்படுகிறது. இவ்வெப்பநிலைக்கு குறைவாக இருந்தால் தெலூரியம் நான்குபுளோரைடு, இருதெலூரியம் பதின்புளோரைடு உள்ளிட்ட கீழ்நிலை புளோரைடுகளின் கலவை உருவாகிறது.

புளோரின் வாயுவை தெலூரியம் மூவாக்சைடு மீது செலுத்துவதாலும் தெலூரியம் அறுபுளோரைடைத் தயாரிக்க முடியும். 

தெலூரியம் ஈராக்சைடுடன் செலீனியம் நான்குபுளோரைடு சேர்த்து முதலில் தெலூரியம் நான்கு புளோரைடு தயாரிக்கப்படுகிறது. பின்னர் இதை 200 பாகை செல்சியசு வெப்பநிலைக்கு அதிகமாக சூடுபடுத்தியும் தெலூரியம் அறுபுளோரைடு தயாரிக்கலாம். இதனுடன் தெலூரியமும் உடன் விளைபொருளாக உருவாகிறது.

தெலூரியம் அறுபுளோரைடு, உயர் சீரொழுங்கிலுள்ள எண்முக மூலக்கூற்று அமைப்பை கொண்டுள்ளது. கந்தகம், செலீனியம் தனிமங்களின் இயற்பியல் பண்புகளுடன் இதன்பண்புகளும் ஒன்றுபடுகிறது. மூலக்கூற்று எடை அதிகரிப்பு காரணமாக இது எளிதில் ஆவியாவதில்லை. −38 °செ வெப்பநிலையில் தெலூரியம் அறுபுளோரைடு குறுக்கமடைந்து ஒரு ஆவியாகக்கூடிய வெண்மைநிற திண்மமாக மாறுகிறது.

கந்தகத்துடன் ஒப்பிடுகையில் தெலூரியம் அறுபுளோரைடு அந்தளவுக்கு மந்தமான வேதிப்பொருளன்று. கந்தகம், செலீனியத்தைப் போல ஆறு அணுக்களை ஒருங்கிணைக்காமல் எட்டு அணுக்களை ஒருங்கிணைக்கும் தன்மையை கொண்டுள்ளது

தண்ணிரில் TeF6 நீராற்பகுப்பு அடைந்து தெலூரிக் அமிலமாக (Te(OH)6) மாறுகிறது. இது 200 பாகை செல்சியசு வெப்பநிலைக்கு கீழ் தெலூரியத்துடன் வினைபுரிகிறது. 




</doc>
<doc id="316694" url="https://ta.wikipedia.org/wiki?curid=316694" title="எதிர் சமச்சீர் அணி">
எதிர் சமச்சீர் அணி

நேரியல் இயற்கணிதத்தில் ஒரு சதுர அணியின் இடமாற்று அணியானது மூல அணியின் எதிரணியாக இருந்தால் அச்சதுர அணி எதிர் சமச்சீர் அணி ("skew-symmetric matrix") எனப்படும்) 

எடுத்துக்காட்டு:

இவ்வணியின் இடமாற்று அணி:

"A" ஒரு "n"×"n" வரிசையுடைய எதிர் சமச்சீர் அணி "A" இன் அணிக்கோவை:

"n" ஒற்றை எண்ணாக இருந்தால், அணிக்கோவையின் மதிப்பு பூச்சியமாகும். 

"n" இரட்டை எண்ணாக இருந்தால், அணிக்கோவையின் மதிப்பை "A" இன் உறுப்புகளாலான பல்லுறுப்புக்கோவையின் வர்க்கமாக எழுதலாம். இம்முடிவினை முதன்முதலில் கணிதவியலாளர் கெய்லி நிறுவியுள்ளார்.




</doc>
<doc id="316697" url="https://ta.wikipedia.org/wiki?curid=316697" title="விரியன் மீன்">
விரியன் மீன்

விரியன் மீன் ("viperfish") என்பது கடல் மீன் பேரினமாகும். இந்த மீன்கள் ஊசிபோன்ற கூர்மையான நீண்ட பற்களும், குறுகிய தாடையும் கொண்டவை. பொதுவாக விரியன் மீன்கள் 30 செ.மீ முதல் 60 செ.மீ வரை (12 முதல் 24 இன்ச்) வரை வளரக்கூடியன. விரியன் மீன்கள் பகலில் குறைந்த ஆழத்தில் () இருக்கும், ஆனால் இரவு நேரத்தில் ஆழத்திற்கு சென்றுவிடும். இவை முதன்மையாக வெப்பமண்டல கடல் பகுதியில் காணப்படுகின்றன. இவை தன் உடலின் கீழ்ப்புறப் பகுதிகளில் அமைந்துள்ள போட்டோபோர்சு என அழைக்கப்படும் ஒளி தயாரிப்பு உறுப்புகளைக் கொண்டு, தன் எல்லைக்குள் இரையைக் கவர்ந்து தாக்குவதாக நம்பப்படுகிறது.

விரியன் மீன்கள் கருப்பு, பச்சை, வெள்ளி நிறங்களில் வேறுபடுகின்றன. இந்த மீன்கள் தன் இரையை பிடிப்பதற்கு இதன் பாங் போன்ற பல் பயன்படுத்துகிறது. இதன் பற்கள் மிக நீண்டு உள்ளதால் இவற்றின் வாயை மூட இயலாது எப்போதும் திறந்தபடியே இருக்கும்.

இந்த மீன்கள் தங்கள் வாழிடங்களில் 30 முதல் 40 ஆண்டுகள் வரை வாழ்வதாக நம்பப்படுகிறது, ஆனால் அடைபட்ட நிலையில் ஒரு சில மணி நேரமே வாழ்கின்றன. இவற்றால் வினாடிக்கு தனது உடல் நீளத்தில் இரண்டு மடங்கு நீளம் என்ற வேகத்தில் நீந்த முடியும் என்று அறிவியலாளர்கள் கருதுகிறார்கள். ஆனால் இந்த வேகம் உத்தியோகப்பூர்வ வேகம் அல்ல.

இவற்றைக் காணும்போது இதன் உடல் செதில்களால் மூடப்பட்டதுபோல காணப்பட்டுகின்றன. ஆனால் உண்மையில் இதன் உடலின் மேற்புறம் ஒளி ஊடுருவக்கூடிய மேல்பூச்சைக் கொண்டுள்ளன.


</doc>
<doc id="316701" url="https://ta.wikipedia.org/wiki?curid=316701" title="சவப்பெட்டி மீன்">
சவப்பெட்டி மீன்

சவப்பெட்டி மீன் ("Coffinfish", "Chaunax endeavouri"), என்பது "கடல் தேரை" குடும்பத்தைச் சேர்ந்த ஒரு இன மீனாகும். இவை ஆஸ்திரேலியாவின் கிழக்குக் கடற்கரையான, தென்மேற்கு பசிபிக் உப்பு மிதவெப்பக் கரையில் காணப்படுகின்றன. இவை  164–984.3 ft (50 – 300 m) ஆழத்தில் காணப்படுகின்றன. இவை அதிகபட்சமாக  22.0 cm(8.66 in) நீளம்வரை வளருகின்றன. 

ஆஸ்திரேலிய நாட்டின் கிழக்கு கடற்கரை தென்மேற்கு பசிபிக் மிதவெப்ப கடல்பகுதி.

இவை கடலடி சேற்றில் வாழும் இனத்தவை. இவை சிறிய கால்கள் போலத் தோன்றும் துடுப்புகளைக் கொண்டு கடல் தரையில் நடந்து செல்லும், இதனால் இதற்கு கை மீன் (hand fish) என்று வேறுபெயரும் உண்டு. இம்மீன்களை எதிரி தாக்க வந்தால், உடனடியாக நிறைய தண்ணீரைக் குடித்து, உடலை புடைக்கச் செய்துவிடும். இதனால் இதன் உப்பிய உடலை எதிரியால் கடிக்க முடியாதவாறு தன்னை தற்காத்துக்கொள்ளும்.


</doc>
<doc id="316702" url="https://ta.wikipedia.org/wiki?curid=316702" title="தியாடோச்சி">
தியாடோச்சி

தியாடோச்சி (Diadochi) (; இலத்தீன் Diadochus, , "Diádokhoi", "வாரிசுகள்") கி மு 323இல் அலெக்சாண்டரின் மறைவுக்குப் பின்னர் ஹெலனிய காலத்தின் துவக்கத்தில், கிரேக்கப் பேரரசை கைப்பற்றுவதற்கு அலெக்சாண்டரின் குடும்பத்தினர், நண்பர்கள் மற்றும் படைத்தலைவர்களிடையே நடந்த வாரிசுரிமைப் போர்களை குறிப்பதாகும். 

வாரிசுரிமைப் போர்களின் முடிவில் அலெக்சாந்தரின் படைத்தலைவர்களும், நெருகிய உறவினர்களும் அலெக்சாந்தர் வெற்றி கொண்ட பகுதிகளை ஐந்தாகப் பிரித்துக்கொண்டு ஆண்டனர். அவர்களில் தாலமி சோத்தர் எகிப்திய தாலமைக் பேரரசையும், ஆண்டிகோணஸ் லெவண்ட் பகுதிகளையும், செலுக்கஸ் நிக்கோடர் மேற்காசியாப் பகுதிகளையும், லிசிமச்சூஸ் மாசிடோனியாவையும், சசாண்டர் கிரேக்கப் பகுதிகளையும் ஆண்டனர். பின்னர் செலூக்கஸ் நிக்காத்தர் நிறுவிய செலூக்கியப் பேரரசு, கிரேக்க பாக்திரியா பேரரசு மற்றும் இந்தோ கிரேக்க நாடு என பிரிந்தது.

அலெக்சாந்தரின் கிரேக்கப் பேரரசை அவரின் படைத்தலைவர்கள் ஆண்ட காலத்தை (கி மு 323 – கி பி 31) ஹெலனிய காலம் என்பர். 



</doc>
<doc id="316704" url="https://ta.wikipedia.org/wiki?curid=316704" title="சசாண்டர்">
சசாண்டர்

சசாண்டர் ("Cassander") (பண்டைய கிரேக்கம்: Κάσσανδρος Ἀντιπάτρου) (கி மு 350 – 297), ஹெலன்னிய கால மாசிடோனியாவை கி மு 305 முதல் 297 முடிய ஆண்ட கிரேக்க மன்னர் ஆவார். ஆண்டிபாட்டரின் மகனாக இவர் ஆண்டிபாட்ரிட் வம்சத்தை நிறுவியவர்.

கிரேக்க தத்துவ அறிஞர் அரிஸ்டாட்டில் பள்ளியில் அலெக்சாண்டர் மற்றும் தாலமி சோத்தர் மற்றும் லிசிமச்சூஸ் ஆகியவர்களுடன் ஒன்றாகப் படித்தவர் சசாண்டர்.

அலெக்சாண்டரின் முக்கியமான ஐந்து படைத்தலைவர்களில் ஒருவர். அலெக்சாண்டரின் மறைவுக்குப் பின்னர் ஹெலனிய காலத்தில் கிரேக்கப் பேரரசின் வாரிசுரிமைப் போரில் சசாண்டர் கிரேக்கப் பேரரசின் மாசிடோனியா பகுதிகளின் மன்னரானார்.

ஹெலனிய கால கிரேக்கப் படைத்தலைவர்கள் கிரேக்கப் பேரரசின் பகுதிகளை ஐந்தாகப் பிரித்து கொண்டு ஆண்டனர். அலெக்சாண்டரின் படைத்தலைவர்களில் ஒருவரான சசாண்டர் மாசிடோனியாவின் பகுதிகளுக்கு மன்னரானார். செலூக்கஸ் நிக்காத்தர் கிரேக்கப் பேரரசின் மேற்காசியா, நடு ஆசியா மற்றும் தெற்காசியா பகுதிகளுக்கு மன்னரானார். தாலமி சோத்தர் வட ஆப்பிரிக்கா பகுதிகளின் தாலமைக் மன்னராக முடிசூட்டிக் கொண்டார்.

சசாண்டரின் மகன் நான்காம் பிலிப்பின் மறைவுக்குப் பின் சசாண்டரின் ஆண்டிபாட்ரிக் வம்சம் மறைந்தது.





</doc>
<doc id="316708" url="https://ta.wikipedia.org/wiki?curid=316708" title="ஆண்டிகோணஸ்">
ஆண்டிகோணஸ்

ஆண்டிகோணஸ் (Antigonus) (, (கி மு 382–301), மாசிடோனியாவின் பிலிப்பு என்பவரின் மகனும், அலெக்சாண்டரின் முக்கியப் படைத்தலைவரும்; கிரேக்கப் பேரரசின் ஒரு மாகாண ஆளுநரும் ஆவார். இவர் ஒற்றைக் கண் உடையவர். 

இளமையில் இவர் மாசிடோனியாவின் மன்னர் இரண்டாம் பிலிப்பின் அரசவையில் பணியில் இருந்தவர். கி மு 323இல் அலெக்சாண்டரின் மறைவுக்க்குப் பின் ஹெலனிய காலத்தில் கிரேக்க படைத்தலைவர்கள் மற்றும் ஆளுநர்களிடையே நடந்த தியாடோச்சி வாரிசுமைப் போரின் முடிவில், கிரேக்கப் பேரரசின் மத்திய தரைக் கடலை ஒட்டிய ஐரோப்பிய மற்றும் மேற்காசியாப் பகுதிகளுக்கு தன்னை மன்னராக கி மு 306இல் முடிசூட்டிக் கொண்டு ஆண்டிகோணியா வம்சத்தை நிறுவினார். 





</doc>
<doc id="316709" url="https://ta.wikipedia.org/wiki?curid=316709" title="எத்னொலோக்">
எத்னொலோக்

எத்னொலோக்: இலாங்குவேஜசு ஆப் தி வோர்ல்டு ("Ethnologue: Languages of the World") இணைய பதிப்பகமாகும். சுமார் 7,457 மொழிகள் குறித்த தகவல்கள் இதில் உள்ளன. இவற்றுள் 7,097 மொழிகள் பயன்பாட்டில் உள்ளதாகவும், 360 அழிந்துவிட்டதாகவும் குறிப்பிடப்பட்டுள்ளது. 16-வது பதிப்பு 2009-ம் ஆண்டு வெளியாகும் வரையில் நூல் வடிவிலாக இருந்தது.


</doc>
<doc id="316715" url="https://ta.wikipedia.org/wiki?curid=316715" title="லிசிமச்சூஸ்">
லிசிமச்சூஸ்

லிசிமச்சூஸ் (Lysimachus) (கிரேக்கம்: Λυσίμαχος, "Lysimachos"; கி மு 360 – 281), மாசிடோனியாவின் படைத்தலைவரும், அலெக்சாண்டரின் நண்பரும் ஆவார். அலெக்சாண்டரின் மறைவுக்குப் பின்னர் ஹெலனிய காலத்தில் நடந்த வாரிசுரிமைப் போரின் முடிவில், கிரோக்கப் பேரரசின் அனதோலியா மற்றும் மாசிடோனியா பகுதிகளைக் கைப்பற்றி, கி மு 306இல் மன்னராக முடிசூட்டுக் கொண்டார். லிசிமச்சூஸ் இராச்சியத்தை 26 ஆண்டுகள் ஆட்சி புரிந்தவர்.

அலெக்சாண்டரின் மறைவிற்குப் பின்னர், லிசிமச்சூஸ் கிரேக்க பேரரசின் திராஸ் பகுதியின் மன்னராக கி மு 306இல் முடிசூட்டிக் கொண்டார். பின்னர் மாசிடோனியா மற்றும் அனதோலியா பகுதிகளை கைப்பற்றினார்.

பின்னர் இவரது ஆட்சிப் பகுதிகளில் இருந்த திராஸ் மற்றும் அனதோலியாவையும், தாலமைக் பேரரசின் தாலமி சோத்தர் மற்றும் செலூக்கஸ் நிக்காத்தர் கைப்பற்றி கொண்டனர். மீதமிருந்த மாசிடோனியாவை கி மு 281இல் தாலமைக் பேரரசின் தாலமி கெரானெளஸ் கைப்பற்றி கொண்டதால் இவரது 26 ஆண்டு கால ஆட்சி முடிவுக்கு வந்தது.





</doc>
<doc id="316743" url="https://ta.wikipedia.org/wiki?curid=316743" title="உத்பால வம்சம்">
உத்பால வம்சம்

உத்பால வம்சம் (Utpala dynasty) இந்தியாவின் காஷ்மீர் சமவெளியை கி பி 885 முதல் 1003 முடிய ஆண்ட இந்து சமயத்தினர் ஆவர். கி பி 855இல் கார்கோடப் பேரரசை வீழ்த்தி, அவந்தி வர்மன் காஷ்மீரில் உத்பால வம்ச அரசை நிறுவினார்.
உத்பால பேரரசில் தற்கால காஷ்மீர் மற்றும் ஆப்கானித்தான் மற்றும் பாக்கித்தான் பகுதிகள் அடங்கியிருந்தன. உத்பால வம்ச மன்னர்களால் காஷ்மீரில் அவந்திபோரா, சோப்பூர் நகரங்கள் மற்றும் விஷ்ணு, சிவன் கோயில்கள், பௌத்த விகாரங்கள் எழுப்பப்பட்டது. அவைகளில் முக்கியமானது "அவந்தி சுவாமி கோயில்" ஆகும். 


</doc>
<doc id="316748" url="https://ta.wikipedia.org/wiki?curid=316748" title="லீலாவதி சுலோசனா">
லீலாவதி சுலோசனா

லீலாவதி சுலோசனா 1936 ஆம் ஆண்டு வெளியான ஒரு இந்திய தமிழ்த் திரைப்படமாகும். பி. வி. ராவ் இயக்கத்தில் உருவான இத்திரைப்படத்தில் சி. எஸ். ஜெயராமன், பி. எஸ். கோவிந்தன், பி. எஸ். சிவபாக்கியம், டி. எம். சாரதாம்பாள் ஆகியோர் பிரதான பாத்திரங்களில் நடித்தனர்.

இளவரசிகளான இரு சகோதரிகள் ஒரே இளவரசனை விரும்புகின்றனர். இளவரசனை அடைவதற்காக அக்காள் கொலை, கடத்தல் உட்பட பல சூழ்ச்சிகள் செய்கிறாள். எனினும் அவை ஒன்றும் பலிக்கவில்லை. ஈற்றில் அவள் தற்கொலை செய்து கொள்ளவே, இளையவள் இளவரசனை திருமணம் செய்ய முடிகிறது.

சி. எஸ். ஜெயராமன்<br>
பி. எஸ். கோவிந்தன்<br>
பி. எஸ். சிவபாக்கியம்<br>
டி. எம். சாரதாம்பாள்<br>
எஸ். எஸ். ராஜகோபாலன்<br>
நாகர்கோவில் கே. மகாதேவன்<br>
இசக்கி<br>
சி. கே. செல்வாம்பாள்<br>
கே. ஆர். லட்சுமி<br>
டி. பி. மனோஜி ராவ்<br>
டி. எம். பங்கஜம்<br>
எம். எஸ். சுந்தரம்<br>
சி. டி. ஜானகி<br>
தமிழ் நாடக உலகின் தந்தையர் இருவரில் ஒருவரான பம்மல் சம்பந்த முதலியார் (மற்றவர் சங்கரதாஸ் சுவாமிகள்) 1895 ஆம் ஆண்டு எழுதிய நாடகம் இந்த லீலாவதி சுலோச்சனா. இதற்கு இரு சகோதரிகள் என இன்னொரு பெயரும் உண்டு. 

இந்த நாடகத்தை ஸ்ரீநிவாச ஐயங்கார் என்பவர் ஆங்கிலத்தில் ஒரு நூலாக வெளியிட்டார். அந்த நூல் இப்போதும் லண்டனிலுள்ள பிரிட்டிஷ் அருங்காட்சியகத்தில் (British Museum) உள்ள தமிழ்ப் பிரிவில் பார்வைக்கு வைக்கப்பட்டுள்ளது.

இந்த நாடகம் இந்தியாவிலும் பர்மாவிலும் நூற்றுக்கணக்கான தடவைகள் மேடையேறியுள்ளது. 

சேலம் ஏஞ்சல் ஃபிலிம்ஸ் இந்த நாடகத்தை திரைப்படமாக்கியது. அக்காலத்தில் சென்னையில் படப்பிடிப்பு வசதிகள் இல்லாத காரணத்தால் கல்கத்தாவிலிருந்த நியூ தியேட்டர்ஸ் கலையகத்தில் படமாக்கப்பட்டது.

இத்திரைப்படத்தில் அக்காலவழக்கப்படி மிக அதிகமான பாடல்கள் இடம் பெற்றிருந்தன. எல்லாமாக 45 பாடல்கள் இடம் பெற்றதாக பாட்டுப் புத்தகத்தில் குறிப்பிடப்பட்டுள்ளது. சி. எஸ். ஜெயராமன், பி. எஸ். சிவபாக்கியம், சி. டி. ஜானகி ஆகியோர் பாடியிருந்தனர்.


</doc>
<doc id="316757" url="https://ta.wikipedia.org/wiki?curid=316757" title="சேகர் குப்தா">
சேகர் குப்தா

சேகர் குப்தா (Shekhar Gupta 26, ஆகசுட்டு, 1957) என்பவர் இந்திய இதழாளர், எழுத்தாளர் மற்றும் நூலாசிரியர் ஆவார். இந்தியன் எக்சுபிரசு செய்தித்தாளின் ஆசிரியராக இருந்தார். சில ஆண்டுகள் இந்தியா டுடே இதழிலும், பிசினஸ் ஸ்டாண்டார்ட் இதழிலும் பணி செய்தார். 

1977 ஆம் ஆண்டில் இந்தியன் எக்சுபிரசில் செய்தியாளராகச் சேர்ந்தார். வடகிழக்கு மாநிலங்களில் நிகழ்ந்த வன்முறைகள் பற்றியும், ஊடுருவல் தாக்குதல்கள் பற்றியும் பஞ்சாபில் ஆபரேஷன் பூளு ஸ்டார் பற்றியும், லாசு ஏஞ்சல்சு ஒலிம்பிக்சு பற்றியும் பீஜிங் தியனன்மென் சதுக்கம் படுகொலை பற்றியும், பெர்லின் சுவர் இடிப்பு பற்றியும், அந்தந்த நாடுகளுக்குச் சென்று, நிகழ்விடங்களில் நேராகப் பார்த்து செய்தி அறிக்கைகள் எழுதினார். 

ஆப்கானிசுத்தான், பாக்கித்தான், செருமனி, அமெரிக்கா, இங்கிலாந்து போன்ற நாடுகளுக்கும் பயணம் செய்துள்ளார் . அடிப்படைவாத போர்களினால் ஏற்படும் அச்சுறுத்தல்கள், சவால்கள் பற்றி இதழ்களில் எழுதினார்.

என்டிடிவி தொலைக் காட்சியில் வாக் தி டாக் என்ற நேர்காணல் நிகழ்ச்சியை நடத்தி வருகிறார்.

இந்தியன் எக்சுபிரசில் வாரந்தோறும் நேசனல் இன்டரஸ்ட் என்ற பத்திக் கட்டுரை இவருக்குப்
புகழைச் சேர்த்தது. அக்கட்டுரைகளைத் தொகுத்து ஒரு நூலாக வெளியிடப்பட்டுள்ளது.

அசாம் மாநிலம் குறித்து ஒரு நூலை சேகர் குப்தா எழுதி ஆக்சுபோர்டு யுனிவர்சிட்டி பதிப்பகத்தார் வெளியிட்டுள்ளனர்.



</doc>
<doc id="316758" url="https://ta.wikipedia.org/wiki?curid=316758" title="குளொனொஸ்">
குளொனொஸ்

குளொனொஸ் (உருசிய மொழியில் ГЛОНАСС, IPA: [ɡlɐˈnas]; Глобальная навигационная спутниковая система, ஒலிபெயர்ப்பு குளோபல்நயா நவிகேசினையா ஸ்புட்னிக்கோவா சிஸ்ரிமா) இது தமிழில் உலகாளாவிய ரீதியிலான செய்மதியூடான வழிநடத்தும் சேவையாகும். இது வான்வெளியில் உருசிய வான்காப்புப் படைகளால் புவியிடங்காட்டிகளுக்குப் பதிலாகப் பாவிக்கப்படுவதாகும். இது புவியிடங்காட்டிகளுக்கு மாற்றீடாகப் பயன்படுவதுடன் இது உலகாளாவிய ரீதியில் இடங்களை புவியிடங்காட்டிகளுடன் ஒப்பீட்டளவில் துல்லியத்தன்மையுடன் வழங்கும் உலகளாவிய ரீதியாலான இரண்டாவது பெரிய செய்மதி சேவையாகும்.

புவியிடங்காட்டிகளைத் தயாரிப்பவர்கள் புவியிடங்காட்டிச் செய்மதிகளுக்கு மேலதிகமாக குளொனொஸ் செய்மதிகளூடாக புவியின் இடங்களை பல மேலதிக செய்மதிகள் இருப்பதால் விரைவாகவும் துல்லியமாகவும் வழங்கமுடிவதுடன் பொதுவாக பல கட்டிடங்கள் உள்ள இடங்களில் இதன் மூலமாக சேவையினைத் தடங்கல் இன்றிப் பெற்றுக்கொள்ள இயல்கின்றது. திறன்பேசிகளும் இதையொத்த சிப் (chip) களைப் பாவித்து 2015 ஆம் ஆண்டில் இருந்து புவியிடங்காட்டிகளுக்கு மேலதிகமாக குளொனொசின் சமிக்கைகளையும் பெற்று இடங்களைக் காட்டுகின்றது. 2012 ஆம் ஆண்டில் இருந்து திறன்பேசிகளில் புவியிடங்காட்டிகளுக்கு அடுத்தபடியாக குளொனொஸ் செய்மதிகளே பயன்படுத்தப்படுகின்றது.

குளொனொசின் விருத்தியானது சோவியத் ஒன்றியத்தினால் 1976 ஆம் ஆண்டு ஆரம்பிக்கப்பட்டது. 12 அக்டோபர் 1982 முதல் பல்வேறு ராக்கெட்டுகளினால் செய்மதிகள் ஏவப்பட்டு 1995 ஆம் ஆண்டு குளொனெஸ் செய்மதித் தொகுதியானது முழுமையாக்கப்பட்டது. 90 களின் இறுதிக் காலகட்டத்தில் இதன் செய்மதிகளின் எண்ணிக்கையானது படிப்படையாக குறையத் தொடங்கியது. 2001 ஆம் ஆண்டில் உருசிய அதிபர் வலாடிமிர் புட்டினின் ஆட்சிக்காலத்தில் இதை மீள்விக்குத் திட்டமானது அரசினால் முன்னுருமைப் படுத்தப்பட்டதுடன் இதற்குரிய நிதி ஒதுக்கீடும் கணிசமாக அதிகரிக்கப்பட்டது. 2010 இல் உருசிய அரசின் வான் முகவர் அமைப்பில் 3 இல் 1 பங்கு நிதி இத்திட்டத்திற்கே பயன்படுத்தப்பட்டது.

2010 ஆம் ஆண்டில் உருசிய நிலப்பரப்பில் 100% இச்செய்மதியின் சமிக்கைகளைப் பெற்றுக்கொள்ளக்கூடியதாகியது. 2011 ஆம் ஆண்டில் இதன் சுற்றுவட்டில் 24 செய்மதிகளும் முழுமையாக்கப்பட்டது இதன் மூலம் உலகளாவிய ரீதியின் இச்செய்மதியில் இருந்து சமிக்கைகளைப் பெற்றுக் கொள்ளக்கூடியதாகியது. குளொனொஸ் செய்மதிகள் பலவகையில் மேம்படுத்தப்பட்டு தற்போதைய பிந்தைய செய்மதிகள் குளொனொஸ்-கே என்று அழைக்கப்படுகின்றது.
உருசியாவில் முதலில் ரிசிக்ளோன் ஊடாக நீர்மூழ்கிக் கப்பல்களில் இருந்து ஏவப்படும் ஏவுகணைகளை துல்லியமாக இடமறிவதற்காக உருவாக்கப்பட்டது. 1967 இலிருந்து 1978 வரை 31 ரிசிக்ளோன் செய்மதிகள் வானில் விடப்பட்டது. இது புவியில் நகரமாகல் நிற்பவைகளுக்கும் மெதுவாக நகரும் கப்பலகளுக்கு இட விபரத்தை துல்லியமாக வழங்கினாலும் இடவிபரத்தை சரியாக வழங்க பலமணிநேரம் சென்றது பெரும்பிரச்சினையாக அமைந்ததுடன் புதிய செய்மதியூடாக வழிநடத்தப்படும் ஏவுகணைகளுக்குப் பொருத்தமில்லாததாகவும் இருந்தது. 


</doc>
<doc id="316762" url="https://ta.wikipedia.org/wiki?curid=316762" title="நீல வளையமுள்ள எண்காலி">
நீல வளையமுள்ள எண்காலி

நீல வளையமுள்ள எண்காலி அல்லது நீல வளைய சாக்குக்கணவாய் ("blue-ringed octopus") என்பது எண்காலி குடும்பத்தைச் சேர்ந்த கொடிய நஞ்சுள்ள கடல்வாழ் உயிரினம் ஆகும். இதில் உள்ள நான்கு இனங்கள் இருக்கின்றன. இவற்றின் உடலில் உள்ள நீல நிற வளையங்களால் இவை இப்பெயர் பெற்றன. இவ்வகை உயிரினங்கள் பசிபிக் பெருங்கடல் , இந்தியப் பெருங்கடல் பகுதியில் சப்பானில் இருந்து ஆத்திரேலியா வரையிலான கடல் பகுதியின் அலை குளங்கள், பவளப் பாறைகள் ஆகிய பகுதிகளில் காணப்படுகின்றன. இவற்றின் முதன்மை வாழிடப்பரப்பு என்பது நியூ சவுத் வேல்ஸ், தெற்கு ஆஸ்திரேலியா, மற்றும் வடக்கு மேற்கு ஆஸ்திரேலியாவைச் சுற்றி உள்ளது. இவை உலகின் மிக ஆபத்தான கடல்விலங்காக குறிப்பிடப்படுகின்றன. இவை சிறியதாக அளவிலானவையாக உள்ளன. மேலும் ஒப்பீட்டளவில் மந்தமான இயல்புயவையாக உள்ளவை, இவற்றை தொடுவது மனிதர்களுக்கு ஆபத்தானது. இவற்றின் நஞ்சு, மனிதர்களைக் கொல்ல போதுமான சக்திவாய்ந்ததாக உள்ளது. 


</doc>
<doc id="316764" url="https://ta.wikipedia.org/wiki?curid=316764" title="துடுப்பு மீன்">
துடுப்பு மீன்

துடுப்பு மீன் ("Oarfish") என்பது மிக நீளமான மற்றும் சதைபிடிப்பற்ற பட்டையான, ஒரு கடல் மீனினமாகும். இவை அனைத்து மிதவெப்ப மண்டல கடல்பகுதிகளிலும் அரிதாகவே காணப்படுகின்றன. இந்த துடுப்பு மீன் குடும்பத்தில் இரண்டு பேரினங்களில் நான்கு இனங்கள் உள்ளன. இவற்றில் ஒன்றான இராட்சத துடுப்பு மீன் உலகின் மிக நீண்ட மீனாக உள்ளது. இந்த மீன் 11 மீட்டர் (36 அடி) வரை வளரக்கூடியது.இவ்வகை மீன்கள் கடலின் ஆழத்தில் தான் பெரும்பாலும் காணப்படும்.


</doc>
<doc id="316766" url="https://ta.wikipedia.org/wiki?curid=316766" title="சோசியல் சயன்டிஸ்ட்">
சோசியல் சயன்டிஸ்ட்

சோசியல் சயன்டிஸ்ட் ( Social Scientist) என்பது புதுதில்லியிலிருந்து 1972 ஆம் ஆண்டு முதல் ஆங்கிலத்தில் வெளிவரும் ஓர் இதழ் ஆகும். சமூக அறிவியல் இந்திய நிறுவனமும் துளிகா புக்சும் இணைந்து இந்த இதழை வெளியிடுகின்றன. 

பிரபாத் பட்நாயக் ஆசிரியராகவும், இராசேந்திர பிரசாத் மேலாண்மை இயக்குநராகவும் இருந்து இந்த இதழை நடத்தி வருகிறார்கள். சமூக அறிவியல், மனிதம் ஆகிய தளங்களில் 
கட்டுரைகள் பல்வேறு அறிஞர்களால் எழுதப் பெற்று இவ்விதழில் இடம் பெறுகின்றன. 
மார்க்சிய கொள்கை அடிப்படையும் சார்பும் கொண்டு இந்த இதழ் வெளியாகிறது. 


</doc>
<doc id="316771" url="https://ta.wikipedia.org/wiki?curid=316771" title="கல்பர் விலாங்கு">
கல்பர் விலாங்கு

கல்பர் விலாங்கு ("Saccopharyngiformes") என்பது அசாராரணமான அக்டினோட்டெரிகீயை வரிசை மீனாகும். இது மேலோட்டமாக விலாங்கு மீனை ஒத்ததாக உள்ளது, ஆனால் பல உள் வேறுபாடுகளைக் கொண்டது. இதில் பெரும்பாலான வகைகள் ஆழ்கடல் வரிசையைச் சேர்ந்தவை. இவற்றில் சில உயிரோளிர்வு கொண்டவை. சில மீன்களால் கடலின் 3,000 m (10,000 feet) ஆழ ஆழ்கடல் இருட்பகுதியில் வாழ இயலும். கல்பர் விலாங்கு மீன்கள் ஆழ்கடல் மீனவர்களின் வலைகளில் சிக்குகின்றன.

கல்பர் விலாங்கு மீன்களுக்கு பல எலும்புகள் கிடையாது, அதாவது தலையோடு, விலா எலும்பு போன்றவை கிடையாது. இதேபோல இவற்றிற்றிற்கு எந்த செதிலும், இடுப்புத் துடுப்பும் கிடையாது. இந்த விலாங்கு மீனுக்கு மிகப் பெரிய வாயும் அதில் சிறிய பற்களும் உண்டு. தன்னைவிட பெரிய இரை வந்தாலும் இது தன் வாயை ஒரு வலை போல் விரித்து, இரையை அப்படியே பிடித்துவிடும். பெரிய இரையைத் தாங்கும் அளவு இதன் வயிறும் விரிவடையும். இதற்கு நீண்ட, சாட்டை போன்ற வால் உண்டு.

நான்கு குடும்பங்களும் இரண்டு துணை வரிசைகளும்:



</doc>
<doc id="316773" url="https://ta.wikipedia.org/wiki?curid=316773" title="நான்காம் அலெக்சாண்டர்">
நான்காம் அலெக்சாண்டர்

நான்காம் அலெக்சாண்டர் (Alexander IV) (கிரேக்கம்: ; 323–309 கி மு), பேரரசர் அலெக்சாண்டர் – பாக்திரியா நாட்டு இளவரசி ரோக்சனாவிற்கும் மகனாகப் பிறந்த இவரை ஏஜியஸ் என்றும் அழைப்பர். மாசிடோனியாவின் மன்னராக 13 ஆண்டுகள் ஆட்சி புரிந்தவர்.

பேரரசர் அலெக்சாண்டருக்கும், பாரசீகத்தின் பாக்திரியா பகுதியின் சோக்தியானாவின் இளவரசி ரோக்சனாவிற்கும் பாபிலோனில் ஆகஸ்டு, கி மு 323இல் பிறந்தவர் நான்காம் அலெக்சாண்டர். இவர் மக்கெடோனின் இரண்டாம் பிலிப்பின் பேரன் ஆவார். 
நான்காம் அலெக்சாண்டர், தன் தாயின் கருவில் பாலினம்அறியாத நிலையில், தந்தையான பேரரசர் அலெக்சாண்டர் இறக்கவே, அலெக்சாண்டரின் வாரிசு குறித்து கிரேக்கப் படைத்தலைவர்கள்; கிரேக்க ஆளுநர்கள் மற்றும் அரச குடும்பத்தவர்களுக்கிடையே கருத்து வேறுபாட்டால் உட்பிளவுகள் உண்டாகியது. 

பின்னர் அலெக்சாண்டரின் மனைவி ரோக்சனாவிற்கு ஆகஸ்டு, கி மு 323இல் நான்காம் அலெக்சாண்டர் பிறந்ததால், அக்குழந்தையின் பிரதிநிதியாக "பெர்டிக்காஸ்" என்பவர் கிரேக்கப் பேரரசை ஆள்வது தீர்மானிக்கப்பட்டது. 

கிரேக்கப் பேரரசின் பகுதியான எகிப்தில் ஏற்பட்ட கடுமையான இராணுவ கிளர்ச்சிகளுக்குப் பிறகு, மே அல்லது சூன், கி மு 320இல் பெர்டிக்காஸ் கிரேக்க பேரரசின் உயர் அதிகாரிகளால் படுகொலை செய்யப்பட்டார்.பின்னர் "ஆண்டிபாட்டர்" , இளவரசன் நான்காம் அலெக்சாண்டரின் முகவராக கிரேக்கப் பேரரசை வழிநடத்தினான். 

கிரேக்கப் படைத்தலைவர் சசாண்டர், தாலமி சோத்தர் மற்றும் ஆண்டிகோணஸ் போன்ற பிற கிரேக்கப் படைத்தலைவர்களுடன் கூட்டணி சேர்ந்து நான்காம் அலெக்சாண்டரின் பேரரசு மீது போர் தொடுத்தனர்.

போரின் முடிவில் கி மு 318இல் சசாண்டர் மாசிடோனியாவை கைப்பற்றி ஆண்டார். பேரரசர் அலெக்சாண்டரின் மனைவி ரோக்சனாவும், மகன் நான்காம் அலெக்சாண்டரும் எபிரஸ் நாட்டின் பகுதிக்கு தப்பி ஓடினர்.
அலெக்சாண்டரின் தாயான ஒலிம்பஸ், தன் உறவினர்களான எபிரஸ் நாட்டுப் படைகளுடன் போர் தொடுத்து, மீண்டும் மாசிடோனியாவைக் கைப்பற்றினர்.
சசாண்டர் மீண்டும் கி மு 316இல் மாசிடோனியாவைக் கைப்பற்றினார். நான்காம் அலெக்சாண்டரும், அவரது தாயும் போர்க் கைதிகளானர்கள்.
கிரேக்கப் படைத்தலைவர்களான சசாண்டர், ஆண்டிகோணஸ், லிசிமச்சூஸ் மற்றும் தாலமி சோத்தர் ஆகியவர்களிடையே நடந்த மூன்றாம் வாரிசுரிமைப் போர் கி மு 311இல் முடிவுக்கு வந்தது. இப்போரின் முடிவில் சசாண்டர் மாசிடோனியாவின் மன்னரானார்.

பேரரசர் அலெக்சாண்டரின் மகன் நான்காம் அலெக்சாண்டர் தமது 14வது வயதில், சசாண்டர் எனும் கிரேக்கப் படைத்தலைவரால் கி மு 309இல் இரகசியமாகப் நஞ்சு பாய்ச்சப்பட்டு கொல்லப்பட்டார். 

கி மு 311இல் நடந்த முதல் வாரிசுரிமைப் போரின் முடிவில் அலெக்சாண்டரின் நண்பரும், படைத்தலைவருமான செலூக்கஸ் நிக்காத்தர் கிரேக்கப் பேரரசின் மேற்காசியா பகுதிகளுக்கு கி மு 305இல் மன்னராக முடிசூட்டுக்கொண்டார். வட ஆப்பிரிக்கா பகுதிகளுக்கு தாலமி சோத்தர் எனும் கிரேக்கப் படைத்தலைவர் மன்னராக கி மு 305இல் முடிசூட்டிக் கொண்டு ஆண்டார்.





</doc>
<doc id="316777" url="https://ta.wikipedia.org/wiki?curid=316777" title="திருமகன்">
திருமகன்

திருமகன், 2007-ம் ஆண்டு இரத்னகுமார் இயக்கத்தில் வெளியான தமிழ் திரைப்படமாகும். இத்திரைப்படத்தில் எஸ். ஜே. சூர்யா, மீரா ஜாஸ்மின், மாளவிகா, கார்த்திகா உள்ளிட்டோர் முக்கிய கதாபாத்திரத்தில் நடித்திருந்தனர். இத்திரைப்படம் முழுக்க திருநெல்வேலியில் எடுக்கப்பட்டது. தந்தை மகனுக்கான உறவை விளக்கும் படமாக அமைந்தது.

2005-ம் ஆண்டு இத்திரைப்படம் அறிவிக்கப்பட்டது. மீராவும் சூரியாவும் இணைவதாக வதந்தி வெளியானது, சூரியா இதை மறுத்திருந்தார். இத்திரைப்படத்தின் பதிவின் போது சூரியாவிற்கும், இரத்தினகுமாருக்கும் கருத்துவேற்றுமை ஏற்பட்டது, மேலும் பலரும் இதே கருத்தை தெரிவித்தனர்.




</doc>
<doc id="316778" url="https://ta.wikipedia.org/wiki?curid=316778" title="கார்பன் நிலைநிறுத்தம்">
கார்பன் நிலைநிறுத்தம்

கார்பன் நிலைநிறுத்தம் "(Carbon fixation)" அல்லது கார்பன் தன்வயமாக்கம் "(сarbon assimilation)" என்பது வாழும் உயிர்னங்கள் கனிமக் கார்பனை (கார்பனீராக்சைடு) கரிமச் சேர்மங்களாக மாற்றும் செயல்முறையைக் குறிக்கிறது. இச்செயல்முறைக்கு மிக முக்கியமானதொரு எடுத்துக்காட்டாக ஒளிச்சேர்க்கை நிகழ்வைக் கூறலாம். சூரிய ஒளி இல்லாத சூழ்நிலையில் நடைபெறும் வேதித் தொகுப்பு, கார்பன் நிலைப்படுத்துதலின் மற்றொரு வடிவம் ஆகும். கார்பனை நிலைநிறுத்தி அதனால் வளரும் உயிரினங்கள் தன்னூட்ட உயிரிகள் எனப்படும். சூரிய ஒளியைப் பயன்படுத்தி கரிமச் சேர்மங்களைத் தயாரித்துக் கொள்ளும் உயிரினங்கள் ஒளித்தொகுப்பு தன்னூட்ட உயிரிகள் எனப்படும். கனிமங்களின் ஆக்சிசனேற்ற வினையில் கிடைக்கும் ஆற்றலைக் கொண்டு கரிமச் சேர்மங்களைத் தயாரித்துக் கொள்ளும் உயிரினங்கள் வேதித்தொகுப்பு தன்னூட்ட உயிரிகள் என்று அழைக்கப்படுகின்றன. தன்னூட்ட உயிரிகள் நிலைநிறுத்தும் கார்பனைப் பயன்படுத்தி வாழும் உயிரினங்கள் சார்பூட்ட உயிரிகள் என்று அழைக்கப்படுகின்றன. ஆற்றல் உற்பத்திக்கும், உடலமைப்பு வளர்ச்சிக்கும் கரிமச் சேர்மங்களை சார்ப்பூட்ட உயிரிகள் பயன்படுத்திக் கொள்கின்றன. `நிலைநிறுத்தப்பட்ட கார்பன்’ `ஒடுக்கப்பட்ட கார்பன்’, `கரிமக் கார்பன்’ என்பனவெல்லாம் கரிமச் சேர்மங்களில் பயன்படுத்தப்படும் ஒரே பொருள் கொண்ட பொதுவான சொற்களாகும்.

தோராயமாக ஆண்டு ஒன்றிற்கு 258 பில்லியன் டன் கார்பனீராக்சைடு ஒளிச்சேர்க்கை மூலமாக கரிமச்சேர்மங்களாக மாற்றப்படுகிறது. அதிலும் குறிப்பாக உயர் ஊட்டச்சத்துப் பகுதிகளாக விளங்கும் கடல்சார் பகுதிகளில் பெரும்பான்மையான நிலைநிறுத்தம் நிகழ்கிறது. நிலைநிறுத்தப்பட்ட ஏராளமான கார்பனீராக்சைடு, ஒளிச்சேர்க்கைக்காகவும் அதைத் தொடரும் சுவாசத்திற்காகவும் 40% பயன்படுத்தப்படுகிறது. இச்செயல்முறை தருகின்ற அளவின்படி பூமியில் அதிகமாக காணப்படும் புரதம் இரிபுலோசு-1,5-பிசுபாசுபேட்டு கார்பாக்சிலேசு/ஆக்சிசனேசு புரதம் என்பதைப் புரிந்துகொள்ள முடிகிறது. . ஆங்கிலத்தில் இதைச் சுருக்கமாக `ருபிசுகோ’ என்றழைக்கிறார்கள்.

2011 ஆம் ஆண்டு தரவுகளின்படி , ஆறு தன்னூட்ட கார்பன் நிலைநிறுத்த வழித்தடங்கள் அறியப்பட்டிருந்தன. தாவரங்களின் பசுங்கனிகம், பாசியினம், சயனோபாக்டீரியா எனப்படும் நீலப்பச்சைப்பாசி ஆகியனவற்றில் கால்வின் சுழற்சி கார்பனை நிலைநிறுத்துகிறது. மேலும் கருஞ்சிவப்பு பாக்டீரியா எனப்படும் ஆக்சிசனில்லா ஒளித்தொகுப்பு புரோட்டியோ பாக்டீரியாக்களிலும், சில ஒளித்தொகுப்பில்லா புரோட்டியோ பாக்டீரியாக்களிலும் இச்சுழற்சி கார்பனை நிலைநிறுத்துகிறது.

ஓளிச்சேர்க்கையில், சூரியனிடமிருந்து பெறப்படும் ஆற்றலானது கார்பன் நிலைநிறுத்தப்பாதையை இயக்குகிறது. தாவரங்கள், பாசிகள், நீலப்பச்சைப்பாசி முதலான தொடக்கநிலை உற்பத்தியாளர்கள் உயிர்வளி உற்பத்தியுள்ள ஒளிச்சேர்க்கையைப் பயன்படுத்துகின்றன. இவை தாம் கொண்டுள்ள பச்சையத்தைப் பயன்படுத்தி கால்வின் சுழற்சியினால் தன்னூட்ட முறையில் கார்பனை நிலைநிறுத்திக் கொள்கின்றன. இச்செயல்முறை பின்வருமாறு நிகழ்கிறது. 

முதல்படிநிலையில் தண்ணீரானது எலக்ட்ரான், புரோட்டான் மற்றும் கட்டற்ற ஆக்சிசனாக பிரிகையடைகிறது. இவ்வொடுங்கும் திறனாலேயே பூமியில் பரவலாகக் காணப்படும் தண்ணீர், எலக்ட்ரான் வழங்கியாகப் பயன்படுத்தப்படுகிறது. மாபெரும் தொடர்நிகழ்வுகளுக்கு இந்த கட்டற்ற ஆக்சிசன் வெளியீடு ஒரு பக்கவிளைவாகும். முதல்படிநிலையில் சூரிய ஒளியைப் பயன்படுத்தி தண்ணீரானது ஆக்சிசனாக ஆக்சிசனேற்றம் செய்யப்படுகிறது. முடிவாக அடினோசின் முப்பாசுப்பேட்டு உற்பத்தி செய்யப்படுகிறது. 

நிக்கோட்டினமைடு அடினைன் டைநியூக்ளியோடைடு பாசுப்பேட்டு ஆக்சிசன் ஒடுக்கியாகச் செயற்படுகிறது. 

கால்வின் சுழற்சி எனப்படும் இரண்டாவது படிநிலையில்தான் உண்மையிலேயே கார்பனீராக்சைடு நிலைநிறுத்தம் மேற்கொள்ளப்படுகிறது. அடினோசின் முப்பாசுப்பேட்டும், நிக்கோட்டினமைடு அடினைன் டைநியூக்ளியோடைடு பாசுப்பேட்டும் இச்செயல்முறையில் உபயோகப்படுத்தப்படுகின்றன. பூமியில் கார்பன் நிலைப்படுத்துதல் அளவு மேலோங்குவதற்கு தாவரங்களில் நிகழும் கால்வின் சுழற்சி வழிகோலுகிறது. இதேபோல கடலில் கார்பன் நிலைப்படுத்துதல் அளவு மேலோங்குவதற்கு பாசிகள் மற்றும் நீலப்பச்சை பாசிகளில் நிகழும் கால்வின் சுழற்சி வழிகோலுகிறது. கால்வின் சுழற்சியில் கார்பனீராக்சைடானது திரையோசு பாசுப்பேட்டு எனப்படும் சர்க்கரையாக மாற்றப்படுகிறது. கிளிசரால்டிகைடு 3-பாசுப்பேட்டுடன் ஈரைதராக்சி அசிட்டோன் பாசுப்பேட்டு சேர்ந்த கல்வையே திரையோசு பாசுப்பேட்டு எனப்படுகிறது.

அடினோசின் முப்பாசுப்பேட்டு, நிக்கோட்டினமைடு அடினைன் டைநியூக்ளியோடைடு பாசுப்பேட்டு ஆகியனவற்றுக்கான ஒரு தொலைநோக்கு மாற்று வினையாக கீழ்கண்ட வினை கருதப்படுகிறது. 

கனிமவேதியியல் பாசுப்பேட்டுக்கான(Pi) வாய்ப்பாடு HOPO32− + 2H+ ஆகும். இவ்வாறே திரையோசு C2H3O2-CH2OH என்றும் திரையோசு பாசுப்பேட்டு C2H3O2-CH2OPO32− + 2H+ என்ற வாய்ப்பாடுகளால் குறிக்கப்படுகின்றன. 

தோராயமாக 2.3 பில்லியன் ஆண்டுகளுக்கும் 3.5 பில்லியன் ஆண்டுகளுக்கும் இடையே சூழ்நிலைக்கு தகுந்தவாறு நீலப்பச்சை பாசிகளின் முன்னோர்களால் உயிர் வளியுள்ள ஒளிச்சேர்க்கை உருவானதென கருதப்படுகிறது. ஒப்பீட்டளவில் ஏராளமாகப் பரவிக்கிடந்த ஆக்சிசனேற்ற மூலக்கூறான H2O வை எலக்ட்ரான் வழங்கியாகப் பயன்படுத்தவும் அக்காலத்தில் வழிபிறந்தது. திறன்மிக்க அடினோசைன் முப்பாசுப்பேட்டு தொகுப்பு வினைக்கு புரோட்டானை உந்த ஒளி வினையூக்கியாகச் செயல்பட்டது . 

இந்தப் பரிணாமவியல் திருப்புமுனை ஏற்பட்ட போது, தன்னூட்ட உயிரிகள் ஏற்கனவே உருவாக்கப்பட்டு இருக்கலாம் என்று நம்பப்படுகிறது. எனினும், தண்ணீரை எலக்ட்ரான் மூலங்கள் என இயம்பிய நீலப்பச்சைப்பாசி நுண்ணுயிர்கள் சுற்றுச்சூழலை ஆக்சிசனேற்றத்தினால் மாற்றியும் கார்பனீராக்சைடை பயன்படுத்திக் கொள்வதற்கான சூழலையும் ஏற்படுத்தியிருக்கலாம் என்று நம்பப்படுகிறது. 

கனிமவியல் கார்பனை அதிகரித்துக் கொள்ளும் வழிமுறைகளை பல ஒளிச்சேர்க்கை உயிரினங்கள் முயன்று பெற்றுக் கொண்டன. கால்வின் சுழற்சியின் ஆரம்பநிலையில் இருந்த கார்பாக்சிலேசில், இவை கார்பனீராக்சைடின் அடர்த்தியை அதிகரித்தன. தாவரங்கள் நீர் மற்றும் வெப்பத்தை தாங்கும் சக்தியை அதிகரித்துக் கொள்ள கார்பன் அடர்த்தி அதிகரிப்பும் அவசியமானது.

கார்பானிக் அன்ஐதரேசு நொதியை கார்பன் அடர்த்தி அதிகரிப்பு வழிமுறைகள் பயன்படுத்திக் கொண்டன. பைகார்பனேட்டுகளை கார்பனீராக்சைடாக நீர்நீக்கம் செய்யும் வினை மற்றும் கார்பனீராக்சைடை நீரேற்றம் செய்து பைகார்பனேட்டாக மாற்றும் வினை ஆகிய இரண்டு வினைகளுக்கும் இந்நொதி வினையூக்கியாகச் செயற்படுகிறது.

கார்பன் டை ஆக்சைடை விட பைகார்பனேட் லிப்பிட் சவ்வுகளில் மிகவும் குறைவாக ஊடுருவுகிறது. கனிம கார்பனை மேலும் திறம்பட ஈட்டிக்கொள்ள சில தாவரங்கள் வளர்சிதை மாற்ற இடைவினைகளை பெற்றுக் கொண்டன.

பாசுப்போயீனோல்பைருவேட்டு கார்பாக்சிலேசு நொதியானது வினையூக்கியாகச் செயல்பட்டு கார்பாக்சிலேட்டு பாசுப்போயீனோல்பைருவேட்டை ஆக்சாலோ அசிட்டேட்டாக மாற்றுகிறது. இதுவொரு சி4 இருகார்பாக்சிலிக் அமிலமாகும்.

கிராசுலேசியன் அமில வளர்ச்சிதைமாற்ற தாவரங்கள் வறண்ட சூழலில் கிராசுலேசியன் அமில வளர்ச்சிதைமாற்றத்தை தகவமைத்துக் கொள்கின்றன. இச்செயல்முறையில் இரவு நேரத்தில் இலைத்துளைகள் வழியாக உள்நுழையும் கார்பனீராக்சைடு, மேலிக் அமிலம் என்ற நான்கு கார்பன் சேர்மமாக மாற்றப்படுகிறது. இலைத்துளைகள் மூடப்பட்டிருக்கும் பகற்பொழுதில் கால்வின் சுழற்சிக்குத் தேவையான கார்பனீராக்சைடை இவ்வமிலம் வெளியிடுகிறது. கிராசுலா ஒவாட்டா மற்றும் கள்ளி போன்ற தாவரங்கள் இவ்வகைக்கு எடுத்துக்காட்டுகளாகும். கிட்டத்தட்ட 16000 தாவர இனங்கள் கிராசுலேசியன் அமில வளர்ச்சிதைமாற்றத்தைப் பயன்படுத்துகின்றன. 

கால்வின் சுழற்சியின் முன்னுரையாக, 4-கார்பன் சேர்மங்களான மேலிக் அமிலம் அல்லது அசுபார்டிக் அமிலத்துடன் கார்பனீராக்சைடை சேர்த்துக் கொள்ளும் வினைகளில் சி4 தாவரங்கள் ஈடுபடுகின்றன. இவ்வகைத் தாவரங்கள் தனித்துவமிக்க உட்புற இலை உடலமைப்பைப் பெற்றுள்ளன. கரும்பு, சோளம் போன்ற வெப்பமண்டல புல்வகைத் தாவரங்கள் சி4 தாவரங்களாகும். ஆனாலும் பல அகன்ற இலைத் தாவரங்களும் இவ்வகைத் தாவரங்களாக உள்ளன. ஒட்டுமொத்தமாக 7600 நிலவாழ் தாவரங்கள் சி4 கார்பன் நிலைநிறுத்தத்தைப் பயன்படுத்துகின்றன. இது மொத்த தாவர இனங்களின் அளவில் 3% ஆகும்.

பெரும்பாலான தாவரங்கள் சி3 வகை தாவரங்களாக உள்ளன. கிராசுலேசியன் அமில வளர்ச்சிதைமாற்ற தாவரங்கள் மற்றும் சி4 தாவரங்களிடமிருந்து வேறுபடுத்தி அறியவே சி3 தாவரங்கள் என அழைக்கப்படுகின்றன. மேலும், கால்வின் சுழற்சியில் கார்பாக்சிலேற்ற விளைபொருளாக இவ்வகையில் 3-கார்பன் சேர்மங்கள் தோன்றுகின்றன. சி4 இருகார்பாக்சிலிக் அமிலச் சுழற்சிகள் இங்கு இல்லை. அதனால் அவ்விருவகைகளைவிட இங்கு கார்பனீராக்சைடு ஈடுசெய்யும் புள்ளிகள் அதிகம் உள்ளன. இவ்வகைத் தாவரங்களில் கார்பன் , ஐசோடோப்பு விகிதம் 24 க்கு 33 சதவீதமாக உள்ளது


</doc>
<doc id="316781" url="https://ta.wikipedia.org/wiki?curid=316781" title="தொல் ஏரி">
தொல் ஏரி

தொல் ஏரி ("Thol Lake") அல்லது தொல் பறவைகள் சரணாலயம் எனப்படும் இது, இந்தியாவின், குசராத்து மாநிலத்தில் அமைந்துள்ள செயற்கை நன்னீர் ஏரியாகும். பாசனத்திற்காக 1912 ஆம் ஆண்டு கட்டப்பட்ட இந்த ஏரி, 1988 ஆம் ஆண்டு தொல் பறவைகள் சரணாலயம் என அறிவிக்கப்பட்டது; சதுப்பு நிலங்களால் சூழப்பட்ட தொல் ஏரி, 60% நீர் பறவைகள் உட்பட சுமார் 150 வகையான பறவைகளின் வசிப்பிடமாக உள்ளது. மேலும், ஏரி மற்றும் அதன் சுற்றுப்புறப் பகுதிகளில், பூநாரைகள், சாரசு கொக்குகள் போன்ற இடம்பெயரும் பறவைகளின் இனப்பெருக்க கூடுகள் பெருமளவில் காணப்படுகிறது.

மேசனா மாவட்டம்' கலோல் எனும் நாட்டுப்புறப் பகுதியில் அமைந்துள்ள இந்த ஏரி, அகமதாபாத் நகரத்திலிருந்து சுமார் 10 கி.மீ தூரத்தில் உள்ளது. ஏரி மற்றும் அதை சுற்றியுள்ள 7 ச.கி.மீ பரப்பளவையும் 1988 ஆம் ஆண்டு பறவைகள் சரணாலயமாக அறிவிக்கப்பட்டிருக்கிறது.

தொல் ஏரிக்கு புகலிட பறவைகள் ஏராளமாக வருகை தருகின்ற, கொக்குகள், நாரைகள், நீர் வாத்துகள், கரண்டி வாயன், செந்நாரை, விசிலடிச்சான், பெருங்கொக்கு, வெண்கொக்கு போன்ற சுமார் 100 வகையான பறவையினங்கள் இங்கு காணப்படுகின்றன. மேலும், சிவப்பு கழுத்தும் நீண்ட கால்களையும் கொண்ட இந்திய சாரசு கொக்கு எனும் பறவையினம் இவற்றில் குறிப்பிடத்தக்க ஒன்றாகும். மழைக்காலம் முடிந்தபின்னர் நவம்பர், மற்றும் பிப்ரவரி வரையான காலம் இந்த சரணாலயத்திற்கு இடப்பெயர்வுக்கு ஏற்றக் காலமாகும்.


</doc>
<doc id="316792" url="https://ta.wikipedia.org/wiki?curid=316792" title="ஆலசனேற்றம்">
ஆலசனேற்றம்

ஆலசனேற்றம் "(Halogenation)" என்பது ஒன்று அல்லது அதற்கு மேற்பட்ட ஆலசன்கள், ஒரு சேர்மம் அல்லது வேதிப்பொருளுடன் இணைகின்ற வேதி வினையாகும். ஆலசனகற்றம் என்பது இதற்கு நேரெதிரான வேதி வினையாகும். கரிமச் சேர்மங்களின் கட்டமைப்புகள், அவற்றுடன் இணைந்துள்ள வேதிவினைக் குழுக்கள், இணையக்கூடிய குறிப்பிட்டதொரு ஆலசனின் பண்புகள் ஆகியவற்றின் அடிப்படையில் ஆலசனேற்றத்திற்கான வழித்தடமும், விகிதவியல் அளவுகளும் அமைகின்றன. உலோகங்கள் போன்ற கனிம வேதியியல் சேர்மங்களும் ஆலசனேற்ற வினையில் ஈடுபடுகின்றன.

கரிமச் சேர்மங்களில் ஆலசனேற்றம் பல்வேறு வழித்தடங்களில் நிகழ்கின்றது. தனி மின்னுருபு ஆலசனேற்றம், கீட்டோன் ஆலசனேற்றம், எலக்ட்ரான் கவர் ஆலசனேற்றம், ஆலசன் கூட்டுவினை போன்றவை ஆலசனேற்ற வழித்தடங்கள் ஆகும். வினைவேதிமத்தின் கட்டமைப்பு, வழித்தடத்தை நிர்ணயிக்கின்ற ஒரு காரணியாக உள்ளது. 

குறிப்பாக நிறைவுற்ற ஐதரோ கார்பன்கள் ஆலசன்களை இணைத்துக் கொள்வதில்லை. ஆனால் இவை. தன்னிலுள்ள ஐதரசன் அணுக்களுக்கு மாற்றாக ஆலசன்களை பதிலீடு செய்து தனி மின்னுருபு ஆலசனேற்றம் அடைகின்றன. பிணைப்பிற்காகக் கிடைக்கக்கூடிய C-H பிணைப்புகளில், ஒப்பீட்டளவில் பலவீனமாகவுள்ள பிணைப்பு ஆல்கேன்களின் ஆலசனேற்றத்தை தீர்மானிக்கிறது. தொடர்புடைய தனிமின்னுருபுகளின் நிலைப்புத்தன்மையும் அவற்றின் நிலைமாறும் இயல்பும், மூவிணைய மற்றும் ஈரினைய நிலைகளில் வினைபுரிவதற்கான முன்னுரிமையை அளிக்கின்றன. குளோரினேற்ற மீத்தேன்களை தொழில்முறையில் தயாரிப்பதற்காக தனி மின்னுருபு ஆக்சிசனேற்ற வழித்தடம் பயன்படுத்தப்படுகிறது:

இவ்வகையான தனி மின்னுருபு வினைகளில் பெரும்பாலும் மறுசீரமைப்பு வினைகள் இனைந்தே இருக்கின்றன. 

நிறைவுறா ஐதரோகார்பன்கள், குறிப்பாக ஆல்கீன்களும், ஆல்கைன்களும் ஆலசன்களைச் சேர்த்துக் கொள்கின்றன.

ஆலசன்கள், ஆல்கீனுடன் சேரும்பொழுது இடைநிலையாக ஆலோனியம் அயனியாக உருவாகிய பின்னரே சேர்கின்றன. சில சிறப்பு சந்தர்பங்களில் இந்த ஆலோனியம் அயனி தனிப்படுத்தப்படுகிறது

அரோமாட்டிக் சேர்மங்கள் எலக்ட்ரான் கவர் ஆலசனேற்றம் அடைகின்றன: 

இச்சேர்மங்களைப் பொருத்தவரையில் ஆலசனேற்ற வினையில் ஆலசன்கள் முக்கியப்பங்கு வகிக்கின்றன. 
புளோரின்\புளோரினும் குளோரினும் அதிகமான எலக்ட்ரான் கவர் பண்பை கொண்டவை என்பதால் இவையிரண்டும் தீவிரமான ஆலசனேற்ற முகவர்களாக செயல்படுகின்றன. இவற்றுடன் ஒப்பிடுகையில் புரோமின் ஒரு பலவீனமான ஆலசனேற்றும் முகவராகும். அயோடின் இவையாவற்றையும் விட பலவீனமான முகவராகும். ஐதரசனேற்ற வினைகளில் நேரெதிரான போக்கு நிலவுகிறது. கரிமச் சேர்மங்களில் அயோடின் மிகவும் எளிமையாக நீக்கப்பட்டு ஐதரசனேற்றம் அடைகிறது. கரிமபுளோரின் சேர்மங்கள் அதிக நிலைப்புத்தன்மை கொண்டவையாக உள்ளன.

அன்சிடைக்கர் வினையில், கார்பாக்சிலிக் அமிலங்கள் வளையம் குறைந்த ஆலைடுகளாக மாற்ரப்படுகின்றன. இதற்காக கார்பாக்சிலிக் அமிலம் முதலில் வெள்ளி உப்பாக மாற்றப்பட்டு பின்னர் ஆலசனுடன் சேர்க்கப்பட்டு ஆக்சிசனேற்றம் செய்யப்படுகிறது. 

அனிலின்களிடமிருந்து பெறப்படும் ஈரசோனியம் உப்புகள் சாண்ட்மேயர் வினையினால் அரைல் ஆலைடுகளைக் கொடுக்கின்றன. 

எல்-வோல்கார்டு-செலின்சுகி ஆலசனேற்ற வினையில் கார்பாக்சிலிக் அமிலங்கள் ஆல்பா நிலையில் ஆலசனேற்கின்றன.
ஆக்சிகுளோரினேற்ற வினையில் ஐதரசன் குளோரைடும் ஆக்சிசனும் சேர்ந்த இணை குளோரினுக்கு நிகராக செயல்பட்டு இருகுளோரோ ஈத்தேனைக் கொடுக்கிறது. 

நிறைவுற்ற மற்றும் நிறைவுறாத கரிமச் சேர்மங்கள் எதுவாக இருப்பினும் உடனடியாக வெடியோசையுடன் புளோரினேற்றம் அடைகின்றன. தனிமநிலை புளோரினுடனான வினையெனில் சிறப்பு நிபந்தனைகளும் உபகரணங்களும் தேவைப்படுகின்றன. வர்த்தக முக்கியத்துவம் மிக்க பல கரிமச்சேர்மங்கள் ஐதரசன் புளோரைடை புளோரினுக்கான ஆதாரமூலமாகக் கொண்டு மின்வேதியியல் முறையில் புளோரினேற்றம் செய்யப்படுகின்றன. இம்முறையானது மின்வேதியியல் புளோரினேற்ற முறை என்ற பெயரால் அழைக்கப்படுகிறது. புளோரினைத் தவிர மின்வேதியியல் முறையில் உருவாக்கப்பட்ட செனான் இருபுளோரைடு, கோபால்ட்டு(III) புளோரைடு போன்ற புளோரினேற்ற முகவர்கள் புளோரினுக்குச் சமமாக செயல்படுகின்றன.

பொதுவாக குளோரினேற்ற வினைகள் வெப்ப உமிழ் வினைகளாகும். நிறைவுற்ற மற்றும் நிறைவுறாத கரிமச் சேர்மங்கள் எதுவாக இருப்பினும் குளோரினுடன் நேரடியாக வினைபுரிகின்றன. நிறைவுற்ற சேர்மங்கள் எனில் குளோரினின் சமபிளவாதல் வினைக்கு புற ஊதா ஓளி அவசியமாகிறது. தொழிற்சாலைகளில் பெருமளவில் குளோரினேற்ற வினைகள் நிகழ்த்தப்படுகின்றன. பாலி வினைல் குளோரைடு தயாரிப்பில் முன்னோடிச் சேர்மமான 1,2-இருகுளோரோ ஈத்தேன் வழித்தடமும், பல்வேறு குளோரினேற்ற ஈத்தேன்கள் கரைப்பானாகவும் பயன்படுகின்றன.

குளோரினேற்றத்தைக் காட்டிலும் புரோமினேற்றம் குறைவான வெப்ப உமிழ் வினை என்ற காரணத்தால், இதை அதிகமாகத் தெரிவு செய்கின்ற சூழல் ஏற்படுகிறது. பொதுவாக ஆல்கீன்களுடன் புரோமின் சேர்க்கப்பட்டு புரோமினேற்றம் நிகழ்கிறது. முக்குளோரோ எத்திலீன்|முக்குளோரோ எத்திலீனிலிருந்து உணர்வு நீக்கும் ஆலோதேனை தொகுப்புமுறையில் தயாரிக்கும் முறையை புரோமினேற்றத்திற்கு உதாரணமாகக் கூறலாம். :

கரிம புரோமின் சேர்மங்களே இயற்கையில் பொதுவாகக் காணப்படக்கூடிய கரிம ஆலைடு சேர்மங்கள் ஆகும். இவை புரோமோபெராக்சிடேசு என்ற நொதியால் உருவாக்கப்படுகின்றன. இதற்காக, புரோமைடுகளை ஆக்சிசனுடன் இணைத்து இவ்விணையை ஆக்சிசனேற்றிகளாக இவை பயன்படுத்துகின்றன. பெருங்கடல்களில் ஆண்டொன்றுக்கு 1 முதல் 2 டன் அளவுக்கு புரோமோபார்மும், 56000 டன் புரோமோ ஈத்தேனும் வெளியிடப்படுகின்றன. 

அயோடின் மிகவும் வீரியம் குறைந்த ஆலசனாகும். எனவே பெரும்பாலான கரிமச் சேர்மங்களுடன் மந்தமாகவே வினைபுரிகிறது. கொழுப்புகளின் நிறைவுறா அளவை அளவிட்டு பகுப்பாய்வு செய்ய உதவும் அயோடின் எண் கண்டறிவதற்காக ஆல்கீன்களுடன் அயோடின் சேர்க்கப்படுகிறது. அயோடோபார்ம் வினை மெத்தில் கீட்டோன்களின் நிலையை தாழ்த்துகிறது.

ஆர்கான், நியான், ஈலியம் நீங்கலாக மற்ற அனைத்து தனிமங்களும் புளோரினுடன் வினைபுரிந்து புளோரைடுகளாக உருவாகின்றன. புளொரினுடன் ஒப்பிடுகையில் குளோரின் அதிகமாகத் தெரிவு செய்யப்படுகிறது. பெரும்பாலான உலோகங்களுடனும் கனமான அலோகங்களுடனும் குளோரின் வினைபுரிகிறது. வழக்கம் போலவே புரோமின் குறைவான வினைத்திறன் கொண்டும் அயோடின் மிகக்குறைவான வினைத்திறனும் கொண்டவையாக விளங்குகின்றன. தங்கத்தைக் குளோரினேற்றம் செய்தால் தங்கம்(III) குளோரைடு உருவாகிறது என்ற வினையை கனிம வேதியியல் குளோரினேற்றத்திற்கு ஒரு உதாரணமாகக் கூறலாம். உலோகங்களை குளோரினேற்றம் செய்யும் செயல்முறைகள் கனிம வேதியியலில் அவ்வளவாக முக்கியத்துவம் பெறுவதில்லை. ஏனெனில் ஆக்சைடுகளில் இருந்தும் ஐதரசன் ஆலைடுகளில் இருந்தும் குளோரைடுகள் எளிமையாகத் தயாரிக்கப்பட்டுவிடுகின்றன. பாசுபரசு முக்குளோரைடு தயாரிப்பிலும் கந்தக ஓராக்சைடு தயாரிப்பிலும் மட்டுமே தொழிற்சாலைத் தயாரிப்பு முறைகள் மேற்கொள்ளப்படுகின்றன. 

பாதிக்கப்பட்ட அல்லது கெட்டுப்போன வேதிப்பொருட்களில் இருந்து ஆலசனை நீக்குவதற்கு மேற்கொள்ளப்படும் வழிமுறையே வேதிமுறை ஆலசனகற்றமாகும். கிளஒகோலேட்டு ஆலசனகற்றம், கார வினையூக்கச் சிதைவு ஆகிய இரண்டு வகையான ஆலசனகற்ற முறைகள் நடைமுறையில் உள்ளன.



</doc>
<doc id="316796" url="https://ta.wikipedia.org/wiki?curid=316796" title="இரேனியம் அறுபுளோரைடு">
இரேனியம் அறுபுளோரைடு

இரேனியம் அறுபுளோரைடு "(Rhenium hexafluoride)" என்பது ReF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இரேனியம் மற்றும் புளோரின் சேர்ந்து உருவாகும் இச்சேர்மம் இரேனியம்(VI) புளோரைடு என்ற பெயராலும் அழைக்கப்படுகிறது. அறியப்பட்டுள்ள 17 இரட்டை அறுபுளோரைடுகளில் இரேனியம் அறுபுளோரைடும் ஒன்றாகும்.

கூடுதலான இரேனியம் உலோகத்துடன் இரேனியம் எழுபுளோரைடை அழுத்தக் கலனில் 300 பாகை செல்சியசு வெப்பநிலையில் சேர்த்து வினைபுரியச் செய்தால் இரேனியம் அறுபுளோரைடு உருவாகிறது

6 ReF7 + Re → 7 ReF6

அறை வெப்பநிலையில் இரேனியம் அறுபுளோரைடு நீர்மமாகக் காணப்படுகிறது.18.5 பாகை செல்சியசு வெப்பநிலையில் மஞ்சள் நிறத் திண்மமாக இது உறைகிறது. இச்சேர்மத்தின் கொதிநிலை 33.7 பாகை செல்சியசு ஆகும்.

−140 பாகை செல்சியசு வெப்பநிலையில் Pnma இடக்குழுவுடன், ஏ = 9.417 Å, பி = 8.570 Å, மற்றும் சி = 4.965 Å என்ற அணிக்கோவை அளபுருக்களுடன் செஞ்சாய்சதுரமாக இரேனியம் அறுகுளோரைடு படிக வடிவம் கொண்டுள்ளது. இதன் கட்டமைப்பில் உள்ள அலகுகூட்டிற்கு நான்கு முற்றுறா வாய்ப்பாடுகள் இச்சேர்மத்திற்கு 4.94 செ.மீ -3 அடர்த்தியைக் கொடுக்கின்றன.
வாயு அல்லது நீர்மநிலைக்கு அத்தியாவசியமான (Oh) இடக்குழுவுடன் எண்முக மூலக்கூற்று வடிவமைப்பை இரேனியம் அறுபுளோரைடு ஏற்றுள்ளது. Re–F பிணைப்பின் பிணைப்பு நீளம் 1.823 Å ஆகும். 

மின்னணுவியல் துறையில் இரேனியம் படங்களை பதிவுசெய்ய ஒரு வணிக முக்கியத்துவம் மிக்க பொருளாக இரேனியம் அறுபுளோரைடு பயன்படுகிறது.



</doc>
<doc id="316800" url="https://ta.wikipedia.org/wiki?curid=316800" title="கீட்டோன் ஆலசனேற்றம்">
கீட்டோன் ஆலசனேற்றம்

கீட்டோன் ஆலசனேற்றம் "( ketone halogenations)" கரிம வேதியியலில் ஒரு சிறப்பு வகையான ஆலசனேற்ற வினையாகும். தொடர்புடைய அடிப்படை தனிமநிலை ஆலசன் நீரிய ஊடகத்தில் அமில அல்லது கார நிபந்தனைகளுக்கு உட்பட்டு இவ்வினை மேற்கொள்ளப்படுகிறது. இவ்வழியில், குளோரைடு, புரோமைடு, மற்றும் அயோடைடு (ஆனால் குறிப்பாக புளோரைடு இல்லை) போன்றவற்றை கீட்டோனின் ஆல்பா நிலையில் தேர்ந்தெடுத்து நிறுவ முடியும்.

அசிட்டிக் அமிலத்தில்

நீரிய சோடியம் ஐதராக்சைடில்,

ஒரு கீட்டோனின் கார்பனைல் தொகுதி ஆல்பாநிலையில் எளிமையாக ஆலசனேற்றம் செய்யமுடியும். ஏனெனில் காரக் கரைசலாக இருப்பின் ஓர் ஈனோலேட்டும், அமிலக் கரைசலாக இருப்பின் ஓர் ஈனோலும் உருவாகும் வாய்ப்பு இருக்கிறது. அமிலம் அல்லது காரச் சூழலில் அசிட்டோனை புரோமினேற்றம் செய்து புரோமோ அசிட்டோன் தயாரிக்கப்படும் வினையை ஆல்பா ஆலசனேற்றத்திற்கு உதாரணமாகக் கூறலாம்.
வழக்கமாக அமிலக் கரைசலில் ஒரேயொரு ஆல்பா ஐதரசன் மட்டுமே ஆலசனால் மாற்றீடு செய்யப்படும். ஏனெனில், முதலாவது ஆலசனேற்றத்தைவிட, அடுத்தடுத்தடுத்த ஆலசனேற்றங்களின் வேகம் குறைவாகும். கார்பனைல் ஆக்சிசனின் காரத்தன்மையை ஆலசன் குறைத்து விடுவதால் புரோட்டானேற்றத்திற்கு சாதகமாக இருப்பதில்லை. எனினும், காரக் கரைசலில் தொகுப்பிற்குரிய எலக்ட்ரானை ஆலசன் எடுத்துக் கொள்வதால் ஐதரசன் அணுக்கள் அதிக அமிலத்தன்மையுடன் எஞ்சியிருக்கின்றன. இவை அடுத்தடுத்த அடுத்தடுத்த ஆலசனேற்றத்தை விரைவாக்குகின்றன.

மெத்தில் கீட்டோன்களைப் பொருத்தவரையில் பெரும்பாலும் இவ்வினையில் மூவாலைடு உருவாக்கப்படுகிறது. இச்சேர்மம் தண்ணீருடன் சேர்ந்து விரைவான பதிலீட்டு வினைக்கு உட்பட்டு கார்பாக்சிலேட்டாக உருவாகிறது. இவ்வினை ஆலோபார்ம் வினை என்ற பெயரால் அழைக்கப்படுகிறது.


</doc>
<doc id="316803" url="https://ta.wikipedia.org/wiki?curid=316803" title="ரோடியம் அறுபுளோரைடு">
ரோடியம் அறுபுளோரைடு

ரோடியம் அறுபுளோரைடு "(Rhodium hexafluoride)" என்பது RhF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ரோடியம் மற்றும் புளோரின் சேர்ந்து உருவாகும் இச்சேர்மம் ரோடியம்(VI) புளோரைடு என்ற பெயராலும் அழைக்கப்படுகிறது. அதிக வினைத்திறனும், எளிதில் ஆவியாகக் கூடியதாகவும் உள்ள இச்சேர்மம் கருப்பு நிறத்தில் காணப்படுகிறது . 

ரோடியம் உலோகத்துடன் மிகையளவு தனிமநிலை புளோரினைச் சேர்த்து வினைபுரியச் செய்தால் ரோடியம் அறுபுளோரைடு உருவாகிறது.

Rh + 3 F2 → RhF6

எண்முக மூலக்கூற்று வடிவமைப்புடன் ரோடியம் அறுபுளோரைடு காணப்படுகிறது. d3 வடிவமைப்புடன் இசைந்துள்ள ஆறு Rh–F பிணைப்புகளும் 1.824 Å நீளத்திற்குச் சமமாக உள்ளன. Pnma இடக்குழுவுடன், ஏ = 9.323 Å, பி = 8.474 Å, மற்றும் சி = 4.910 Å என்ற அணிக்கோவை அளபுருக்களுடன் செஞ்சாய்சதுரமாக ரோடியம் அறுபுளோரைடு படிகமாகிறது.

மற்றும் சில உலோக புளோரைடுகள் போல ரோடியம் அறுபுளோரைடும் வலிமையான ஆக்சிசனேற்றியாக செயல்படுகிறது. தண்ணீர் இல்லாவிட்டாலும் கண்ணாடியை தாக்கும் வல்லமையும் தனிமநிலை ஆக்சிசனுடன் வினைபுரியும் ஆற்றலும் இப்புளோரைக்கு உண்டு .


= புற இணைப்புகள் ==


</doc>
<doc id="316808" url="https://ta.wikipedia.org/wiki?curid=316808" title="பெருங்கணவாய்">
பெருங்கணவாய்

பெருங்கணவாய் அல்லது இராட்சதக் கணவாய் (giant squid (பேரினம் ஆர்க்கிட்டூத்திஸ்) என்பது ஆழ்கடலில் வாழும் கணவாய் ஆகும். இது Architeuthidae குடும்பமாக வகைபடுத்தப்பட்டுள்ளது. இந்த இராட்சதக் கணவாயால் ஆழ்கடலில் பேருருவில் வளர இயலும். அண்மைய கணக்கீட்டின்படி, இதன் பின்பக்க துடுப்பிலிருந்து இரண்டு நீண்ட கரங்கள்வரை அதிகபட்ச அளவாக இராட்சத பெண் கணவாய்கள் நீளமும், ஆண் கணவாய் நீளம் உடையதாகவும் கணக்கிடப்பட்டுள்ளது (மிகப்பெரிய உயிரினங்களில் ஒன்றாக அடையாளப்படுத்தப்பட்டுள்ள நீளம் கொண்டபெருங்கணவாய்க்கு ( நீளம்) அடுத்த நிலையில் உள்ளது).

இராட்சத கணவாய் இனங்களின் எண்ணிக்கை குறித்த விவாதங்கள் நடத்தப்பட்டன. அண்மைய மரபணு ஆராய்ச்சிகள் இதில் ஒரே ஒரு இனம் மட்டுமே உள்ளது என்று கூறுகிறது.

2004 ஆண்டு சப்பானிய ஆராய்ச்சியாளர்கள் இந்த உயிரினத்தை உயிருடன் முதன்முதலில் அது வாழும் இடத்தில் படம் பிடித்தனர், மற்றும் 2012 சூலை இல் வயதுவந்த இராட்சத கணவாய் ஒன்று, நேரடியாக அதன் இயற்கை வாழிடத்தில் சிசிங்-ஜீமா என்பவரால் படமாக்கப்பட்டது.


</doc>
<doc id="316816" url="https://ta.wikipedia.org/wiki?curid=316816" title="பொலோனியம் அறுபுளோரைடு">
பொலோனியம் அறுபுளோரைடு

பொலோனியம் அறுபுளோரைடு "(Polonium hexafluoride)" என்பது PoF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொலோனியம் மற்றும் புளோரின் சேர்ந்து உருவாகும் இச்சேர்மம் அறியப்பட்டுள்ள 17 இரட்டை அறுபுளோரைடுகளில் இந்த அறுபுளோரைடும் ஒன்றாகும்.

1945 ஆம் ஆண்டில் பொலோனியம் அறுபுளோரைடை பின் காணும் வினையின் மூலம் தயாரிக்க முயற்சி மேற்கொள்ளப்பட்டது.

210Po + 3 F2 → 210PoF6

ஆனால் இம்முயற்சி வெற்றி பெறவில்லை. இச்சேர்மத்தின் கொதிநிலை கிட்டத்தட்ட -40 பாகை செல்சியசாக இருக்குமென்று முன்கணிக்கப்பட்டது.
PoF வெற்றிகரமாக இதே வினையினால் 1960 ஆம் ஆண்டு தொகுக்கப்பட்டது. மேலும் சில நிலையான ஐசோடோப்புகள்Po, உருவாக்கப்பட்டன. இங்கு எளிதில் ஆவியாகக்கூடிய பொலோனியம் புளோரைடு உருவானது. ஆனால் இது முற்றிலுமாக வரையறுக்கப்படவில்லை. விரைவாக இது கதிவீச்சுப் பகுப்பிற்கு உட்பட்டு பொலோனியம் நான்குபுளோரைடாகச் சிதைவடைகிறது. 


</doc>
<doc id="316827" url="https://ta.wikipedia.org/wiki?curid=316827" title="இராவணன் (பக்கவழி நெறிப்படுத்தல்)">
இராவணன் (பக்கவழி நெறிப்படுத்தல்)

இராவணன் என்பது கீழுள்ளவற்றில் ஒன்றைக் குறிப்பிடலாம்.



</doc>
<doc id="316842" url="https://ta.wikipedia.org/wiki?curid=316842" title="அ. இராமசாமி">
அ. இராமசாமி

அ. இராமசாமி (19, திசம்பர், 1943) பல்கலைக்கழகத் துணைவேந்தர், வரலாற்றாசிரியர், நூலாசிரியர், அரசு நிருவாகி எனப் பன்முகம் கொண்டவர் ஆவார்.

மதுரைக் கல்லூரி மற்றும் சென்னைப் பச்சையப்பன் கல்லூரி ஆகியவற்றில் கல்வி பயின்றபின் 26 ஆண்டுகள் அரசுக் கல்லூரிகளில் வரலாற்றுப் பேராசிரியராகப் பணி புரிந்தார். மதுரை காமராசர் பல்கலைக்கழகத் தேர்வாணையராகவும் பதிவாளராகவும் பணியாற்றினார். பிறகு காரைக்குடி அழகப்பா பல்கலைக் கழகத்தில் துணைவேந்தராக ஆனார். தமிழ்நாடு மாநில உயர்கல்வி மன்றத்தின் துணைத் தலைவர் பதவியில் இருந்தார்.

அண்ணாதுரையின் மொழிக்கொள்கையைப் பொருளாகக் கொண்டு ஆய்வு செய்து முனைவர் பட்டம் பெற்றார். புதுச்சேரி விடுதலைப் போராட்ட வரலாறு என்னும் இவருடைய நூலுக்குத் தமிழ் நாடு அரசு பரிசு வழங்கியது. தமிழ்நாட்டு வரலாறு என இவர் எழுதிய நூல் மாணவர்களுக்குப் பாடநூலாக வைக்கப்பட்டுள்ளது.


ஆங்கிலத்திலும் சில வரலாற்று நூல்கள் எழுதியுள்ளார்.

வள்ளுவமும் வரலாறும்-நூல் பூம்புகார் பதிப்பகம்,பிரகாசம் சாலை,சென்னை-108

http://www.viduthalai.in/previousyear/home/viduthalai/medical/49765-2012-11-30-10-56-32.html


</doc>
<doc id="316843" url="https://ta.wikipedia.org/wiki?curid=316843" title="பிரத்திம்யும்மனன்">
பிரத்திம்யும்மனன்

பிரத்தியுமனன் (Pradyumna) (), கிருட்டிணன் – ருக்மணி இணையரின் மகன் ஆவார். அழகு மிக்க இவர் மன்மதனின் அம்சமாக பிறந்தவர் என கருதப்படுகிறார். ருக்மணியின் அண்னனும் விதர்ப்ப நாட்டு மன்னருமான ருக்மியின் மகளும், ரதியின் அம்சமான ருக்மாவதியை, பிரத்தியுமனனுக்கு மணமுடித்தனர். பிரத்தியுமனன் – ருக்மாவதி இணையருக்கு பிறந்தவரே அனிருத்தன் ஆவார்.
வைணவ மரபில் சங்கர்சனர், பிரத்தியுமனன் மற்றும் அனிருத்தன் ஆகியோர் வாசுதேவ கிருஷ்ணனின் அம்சங்களாக போற்றப்படுகிறார்கள்.

குருச்சேத்திரப் போருக்குப் பின்னர் கிருட்டிணன் மீது கோபமுற்ற காந்தாரி, தனது பிள்ளைகள் எவ்வாறு இறந்தார்களோ அது போலவே யாதவர் குலமும் அழியும் என சாபமிட்டாள். மேலும் துவாரகையின் சில யாதவ இளைஞர்கள், கிருஷ்ணரின் மூத்த மகனான சாம்பனை கருவுற்ற பெண் போல் வேடமிட்டு, தவக்கோலத்தில் இருந்த முனிவர்கள் முன் நிறுத்தி, இக்கர்ப்பிணிக்கு என்ன குழந்தை பிறக்கும் கேட்க, கோபமுற்ற முனிவர்கள், உங்கள் குலத்தை பூண்டோடு அழிக்க வல்ல இரும்பு உலக்கை பெற்றெடுப்பாள் என சாபமிட்டனர்.

சாம்பன் கருவுற்று பெற்ற இரும்பு உலக்கையை யாதவர்கள் பொடியாக்கி துவாரகைக் கடலில் கரைத்தனர். பின்னர் கடற்கரையில் ஒதுங்கிய இரும்புத் துகள்கள், கோரைப்புற்களாக அடர்த்தியாக வளர்ந்து நின்றன. ஒரு சமயம் கிருதவர்மன் மற்றும் சாத்தியகி தலைமையில் அவ்விடத்தில் கூடிய அனைத்து யாதவர்கள் அளவு மீறி மது அருந்திய போதையில், ஒருவருடன் ஒருவர் வீண் விவாதம் செய்து சண்டையிட்டு கொண்டனர். ஒரு காலகட்டத்தில் இரும்பு ஈட்டிகள் போன்ற கோரப்புற்களால் ஒருவரை ஒருவர் அடித்துக் கொண்டு மாய்ந்தனர்.
இச்சண்டையில் யாதவ முதியோர்கள், பெண்கள், குழந்தைதள் தவிர பிரதியும்மனன் உள்ளிட்ட சாம்பன், அனிருத்தன், சாத்தியகி, கிருதவர்மன் போன்ற அனைத்து யாதவர்களும் மாண்டனர்.

இந்நிகழ்வு மகாபாரத காவியத்தின் மௌசால பருவத்திலும், பாகவத புராணத்தின் 11வது நூலான உத்தவ கீதையின் முதலாவது மற்றும் முப்பதாவது அத்தியாயங்களில் விளக்கப்பட்டுள்ளது.



</doc>
<doc id="316846" url="https://ta.wikipedia.org/wiki?curid=316846" title="நேர்மாற்றத்தக்க அணி">
நேர்மாற்றத்தக்க அணி

நேரியல் இயற்கணிதத்தில் ஒரு "n" x "n" சதுர அணி A நேர்மாற்றத்தக்கது ("invertible") எனில், கீழ்வரும் கட்டுப்பாட்டை நிறைவுசெய்யும் வகையில் ஒரு "n" x -"n" சதுர அணி B ஐப் பெற்றிருக்க வேண்டும்:

இக்கட்டுப்பாட்டை நிறைவு செய்யும் B அணியானது A இன் நேர்மாறு அல்லது நேர்மாறு அணி ("inverse") எனப்படும். மேலும் A அணியின் நேர்மாறின் குறியீடு A.

நேர்மாற்ற முடியாத சதுர அணி வழுவுள்ள அணி அல்லது வழு அணி எனப்படும். ஒரு சதுர அணியின் அணிக்கோவையின் மதிப்பு பூச்சியமாக இருந்தால், இருந்தால் மட்டுமே, அச்சதுர அணி வழுவுள்ள அணியாக இருக்கும்.

செவ்வக அணிகளுக்கு ("m"x "n" வரிசையுடைய அணிகள்) நேர்மாறு அணி கிடையாது. எனினும் முழுத்தரம் (full rank) கொண்ட சதுரமில்லா அணிகள் ஒருபக்க நேர்மாறு (இடது நேர்மாறு அல்லது வலது நேர்மாறு) கொண்டவை.

வழக்கமாக அணிகள் மெய்யெண்களிலும் சிக்கலெண்களிலும் அமைந்தவை என்றாலும், பரிமாற்று வளையத்திலமைந்த அணிகளுக்கும் மேலுள்ள வரையறைகள் பொருந்தும். 

களம் formula_6 ல் உள்ள உறுப்புகளைக் கொண்ட ஒரு சதுர அணி formula_7 ன் அணிக்கோவையின் மதிப்பு பூச்சியமாக இல்லாதிருந்தால், இருந்தால் மட்டுமே அணி formula_7 ஆனது ஒரேவரிசையுடைய சதுர அணிகளின் கணத்தில், அணிகளின் பெருக்கல் செயலைப் பொறுத்து நேர்மாற்றத் தக்கதாகும். மேலும் பொதுவாக, பரிமாற்று வளையம் மீதான ஒரு சதுர அணியின் அணிக்கோவை அவ்வளையத்தில் நேர்மாற்றத்தக்கதாக இருந்தால், இருந்தால் மட்டுமே அச்சதுர அணியும் நேர்மாற்றத்தக்கதாக இருக்க முடியும். வளையத்தில் தரம் என்ற கருத்து கிடையாதகையால் ஒருபக்க நேர்மாறுகளின் வரையறை சற்று சிக்கலானது.

அணி நேர்மாற்றல் என்பது ஒரு நேர்மாற்றத்தக்க அணியின் நேர்மாறு காணும் செயலாகும்.

நேர்மாற்றத்தக்க "n"×"n" அணிகளின் கணமானது அணிப்பெருக்கல் செயலியுடன் ஒரு குலமாகும் (பொது நேரியல் குலம்).

A ஒரு நேர்மாற்றத்தக்க அணி எனில்:
A...,A என்பவை நேர்மாற்றத்தக்க "n" x "n" அணிகள் எனில்::(AA⋯AA) = A'A⋯A'A;

ஒரு அணியின் சேர்ப்பு அணியைப் பயன்படுத்தி அதன் நேர்மாறு காணலாம்:

முற்றொருமை அணியுடனான தொடர்பு:
A , B என்பன இரு முடிவுறு சதுர அணிகள் எனில்:

கிராமரின் விதியைப் பயன்படுத்தி நேர்மாற்றத்தக்க அணியின் நேர்மாறு காணலாம். இம்முறை சிறு அணிகளுக்கே பொருத்தமானது அணிகளின் வரிசை அதிகமாகும்போது இது போதுமானதாக இருக்காது. சேர்ப்பு அணி என அழைக்கப்படும் தரப்பட்ட அணியின் இணைக்காரணி அணியின் இடமாற்று அணியைக் கொண்டு மூல அணியின் நேர்மாறு காணலாம்:

மேற்கூறப்பட்ட இணைக்காரணிச் சமன்பாடு 2×2 அணிகளுக்குப் பின்வரும் விளைவைத் தருவதால் இரண்டாம் வரிசை நேர்மாற்றத்தக்க சதுர அணிகளின் நேர்மாறுகளை எளிதாகக் காணமுடியும்:
1/(ad-bc) என்பது எடுத்துக்கொள்ளப்பட்ட அணியின் அணிக்கோவையின் தலைகீழ் மதிப்பாகும்.

அணிக்கோவை மதிப்பு பூச்சியமில்லை எனில் A நேர்மாற்றத்தக்கது. அணிக்கோவையின் மதிப்பை சாரசு விதிமூலம் கணக்கிட்டுக் கொள்ளலாம். 

அணியின் ஒவ்வொரு உறுப்பின் இணைக்காரணிகள்:





</doc>
<doc id="316854" url="https://ta.wikipedia.org/wiki?curid=316854" title="பிருதெஸ் திமிங்கிலம்">
பிருதெஸ் திமிங்கிலம்

பிருதெஸ் திமிங்கிலம் (Bryde's whale or the Bryde's whale complex () என்பது ஒரு வகைத் திமிங்கிலமாகும். இது பனை மீன் என தமிழில் அழைக்கப்படுவதாக கூறப்படுகிறது. இவற்றில் இரண்டு அல்லது மூன்று இனங்கள் இருக்கின்றன. இதன் வகைப்பாடு குறித்து தெளிவற்றதாக உள்ளது. காரணம் இந்த மீன் குறித்த ஆராய்சிகள் போதுமானதான இல்லாததே. இத்திமிங்கிலங்கள் மிதவெப்ப மற்றும் வெப்பமண்டல கடல் பகுதியில் உலகம் முழுவதிலும் காணப்படுகிறன.


</doc>
<doc id="316858" url="https://ta.wikipedia.org/wiki?curid=316858" title="உழுவை">
உழுவை

உழுவை (guitarfish) என்பவை Rhinobatidae என்ற குடும்பத்தைச் சேர்ந்த திருக்கை ஆகும். இவற்றிற்கு வீணை மீன், படங்கன், பண்டகள் போன்ற பெயர்களும் கடலோரத் தமிழர்களிடையே புழக்கத்தில் உள்ளன.இந்த மீன்கள் நீண்ட உடலும், தட்டையான தலை மற்றும் சிறு உடலும், இறக்கை போன்ற துடுப்பும் கொண்டவை. இவற்றில் பல்வேறு இனங்கள் உள்ளன. இவை உலகம் முழுவதும் வெப்பமண்டல, மற்றும் மிதவெப்ப கடல் பகுதிகளில் காணப்படுகின்றன. இவை கடலடி தரையில் வாழக்கூடியன. 

உழுவையின் உடலமைப்பு சுறா மற்றும் திருக்கை ஆகியவற்றுக்கு இடைப்பட்ட உடலமைப்பைக் கொண்டுள்ளது. இதன் வால் சுறாவின் வால்போன்ற வடிவம் கொண்டுள்ளது. ஆனால் இவற்றில் பல இங்களின், தலை முக்கோணம், அல்லது கித்தார் போன்ற வடிவில் உள்ளது, இதன் மூச்சுத் துளைகள் திருக்கைகளுக்கு உள்ளதுபோல இதன் உடலின் அடிப்பாகத்தில் அமைந்திருக்கும். இதன் மார்புத் துடுப்பு தசைகளின் இணைவால் உருவாக்கப்பட்டு திருக்கைமீன் போல இருக்கும்.

இவை தன் உடலுக்குள்ளேயே முட்டையிட்டு அங்கேயே அடைகாத்து குஞ்சு பொரிக்கின்றன.

உழுவைகள் கடலடி தரையில் உள்ள மணல் அல்லது மண் ஆகியவற்றில் புதைந்துள்ள புழுக்கள், நண்டுகள், மட்டிகள் ஆகியவற்றை உண்ணக்கூடியன. இவற்றால் மிக உப்பு, புதிய, மற்றும் உவர் நீரை பொறுத்துக்கொள்ள முடியாது. இவை பொதுவாக கடற்கரை ஓரமான கடற்பரப்பில் அல்லது முகத்துவாரத்தில் 30 மீட்டர் ஆழத்தில் வாழக்கூடியன.


</doc>
<doc id="316861" url="https://ta.wikipedia.org/wiki?curid=316861" title="வசித்ராபூர் ஏரி">
வசித்ராபூர் ஏரி

வசித்ராபூர் ஏரி (Vastrapur Lake) இது, இந்தியாவின், குசராத்து மாநிலத்திலுள்ள அகமதாபாத்தின் மேற்கு பகுதியில் அமைந்துள்ளது. குசராத்தின் துறவிக் கவிஞரான 'நர்சின் மேத்தா' ("Narsinh Mehta, (414 – 1481") என்பவரின் நினைவாகப் பெயரிடப்பட்ட இந்த ஏரி, 2002 க்கு பின்னர், 'அகமதாபாத் நகராட்சி கூட்டு நிறுவனம்' ("Ahmedabad Municipal Corporation (AMC") மூலம் அலங்கரிக்கப்பட்டு அந்நகரின் ஒரு பிரபலமான சுற்றுலா தளமாக மாற்றப்பட்டது. ஒவ்வொரு வார இறுதியிலும் ஒரு பெரிய எண்ணிக்கையிலான மக்கள் வருகை தரும் இந்த ஏரி, தற்போது ஒரு திறந்தவெளி அரங்கமாகவும், மற்றும் சிறுவர் பூங்காவாகவும் மாறியுள்ளது.


</doc>
<doc id="316870" url="https://ta.wikipedia.org/wiki?curid=316870" title="வைப்போமா">
வைப்போமா

வைப்போமா (VIPoma ) அல்லது வெர்னர்-மோரிசன் கூட்டறிகுறி என்பது குருதிக்குழலியக்க குடலியப்புரதக்கூறுகளைத் "(Vasoactive intestinal peptide)" தோற்றுவிக்கும் கணையத்திலுள்ள சிறு திட்டுகளில் தோன்றும் மிக அரிதான அகச்சுரப்பித் தொகுதிப் புற்றுநோயாகும். கணைய உள்சுரப்பிப் புற்று என்னும் இந்நோய், பத்து லட்சத்தில் ஒருவருக்கே தோன்றுவதாக அறியப்படுகிறது.

பொதுவாக ஐம்பது வயதினைக் கடந்தவர்களிடம் அதிகம் காணப்படுகிறது. பெருமளவில் ஆண்களைவிடப் பெண்களிடம் இந்நோய் தோன்றுவது கண்டறியப்பட்டுள்ளது.

அறுவை மருத்துவம் நல்ல பயனைக்கொடுக்கிறது. நோய் பிற இடங்களுக்குப் பரவிய நிலையில் குணமாவது சற்றுக் கடினம்.
இரத்ததில் புரதக்கூறு அளவினைக் கணக்கிட்டு நோயினைத் தெரிந்து கொள்ளலாம். ஐம்பதிற்கும் அதிக அமினோ அமிலங்கள் சேர்ந்து புரதங்களை தோற்றுவிக்கின்றன. ஐம்பதை விடக்குறைந்த அமினோ அமிலங்கள் இணைந்து பெப்டைடுகளைத் தோற்றுவிக்கின்றன.


</doc>
<doc id="316888" url="https://ta.wikipedia.org/wiki?curid=316888" title="எங்கள் குடும்பம் பெரிசு">
எங்கள் குடும்பம் பெரிசு

எங்கள் குடும்பம் பெரிசு 1958 ஆம் ஆண்டு வெளியான இந்திய தமிழ்த் திரைப்படமாகும். இத்திரைப்படத்தில் பி. ஆர். பந்துலு, எம். வி. ராஜம்மா, ஜி. முத்துக்கிருஷ்ணன், சௌகார் ஜானகி, குலதெய்வம் ராஜகோபால், பி. சரோஜாதேவி ஆகியோர் முக்கிய பாத்திரங்களில் நடித்தனர். சிவாஜி கணேசன் கௌரவ வேடத்தில் தோன்றி நடித்தார்.

ஒரு நேர்மையான ஆசிரியரின் வாழ்க்கைத் துன்பங்களை எடுத்துக் கூறுவதே இத்திரைப்படக் கதையாகும்.

மாவூர் என்ற கிராமத்தில் ஒரு ஆரம்பப்பள்ளி. அதில் கோலப்பன் ஆசிரியராக இருக்கிறார். நாகப்பன் அந்த ஊர் பஞ்சாயத்துத் தலைவர். அவர் உபாத்தியாயர் கோலப்பனுக்குச் சம்பளம் கொடுப்பதில்லை. இதனால் பள்ளி ஒழுங்காக நடப்பது கிடையாது. மாணவர்களுக்கும் படிப்பில்லை.

இந்நிலையில் ரங்கண்ணா என்ற ஆசிரியர் அந்த ஊருக்கு மாற்றலாகி வருகிறார். அவர் பள்ளிக்குழந்தைகளைத் தன் குழந்தைகள் போலப் பாவித்து நன்றாகப் பாடம் சொல்லிக் கொடுப்பதுடன் நல்ல பழக்க வழக்கங்களையும் கற்றுக் கொடுக்கிறார். ஒரு நாள் வாசு என்ற பையன் ரங்கண்ணாவின் பேனாவைத் திருடுகிறான். அவனுக்கு நல்ல புத்தி சொல்லி பேனாவை அவனுக்கே கொடுத்துவிடுகிறார் ரங்கண்ணா. பிரெசிடென்ட் நாகப்பனின் தவறான நடவடிக்கைகளைக்கண்டு அவரை ரங்கண்ணா கண்டிக்கிறார். இதனால் ஆத்திரமுற்ற நாகப்பன் ரங்கண்ணாவின் வீட்டை தீ வைத்து எரித்து விடுகிறான். பள்ளி மாணவர்கள் சேர்ந்து ரங்கண்ணாவுக்கு வீடு கட்டிக் கொடுக்கிறார்கள்.

ஆரம்பப் பள்ளியை உயர் நிலைப் பள்ளியாக்க, குழந்தைகளை நடிக்க வைத்து ஒரு நாடகம் போட்டு பணம் திரட்டுகிறார் ரங்கண்ணா. அதை நாகப்பன் திருடி, தன் வீட்டில் வைக்க, அவனது மகள் ராதா அதனைக் கண்டு பணத்தை மீண்டும் ரங்கண்ணாவிடம் கொடுத்து விடுகிறாள். நாகப்பன் ராதாவின் மேல் கோபப்பட அங்கு வந்த கோலப்பன் சமாதானப்படுத்துகிறான். நாகப்பன் கோலப்பனைக் கத்தியால் குத்தி விடுகிறான். இதன் காரணமாக நாகப்பனுக்கு ஆறு ஆண்டுகள் சிறைத்தண்டனை கிடைக்கிறது.

ரங்கண்ணாவின் மகன் ரவி, சீதா என்ற பெண்ணையும் மற்றொரு மகன் கோபி, நாகப்பனின் மகள் ராதாவையும் திருமணம் செய்கின்றனர். மகள் கௌரியை திருமணம் செய்து கொடுத்த இடத்தில் வரதட்சணை பாக்கி. வீடு அடமானத்தில் இருக்கிறது.<br>
மகன்கள் வீட்டை மீட்க முன்வரவில்லை. முன்பு பேனா திருடிய வாசு இப்போது இன்ஸ்பெக்டர் உத்தியோகம் வகிக்கிறான். அவன் ரங்கண்ணாவின் வீட்டை மீட்டுக் கொடுக்கிறான்.

25 வருடம் வேலை பார்த்தபின் ஓய்வு பெறுகிறார் ரங்கண்ணா. வறுமையில் வாடுகிறார். அவர் ஒரு மகன் வீட்டிலும், அவர் மனைவி சீதாம்மா இன்னொரு மகன் வீட்டிலும் பிரிந்து வாழ்கின்றனர். இந்நிலையில் ரங்கண்ணா மீது திருட்டுக் குற்றம் சுமத்தப்பட்டு போலீசாரால் கைது செய்யப் படுகிறார். சீதாம்மா மருமகளால் தூற்றப்பட்டு வெளியேற்றப்படுகிறாள்.

பி. ஆர். பந்துலு<br>
ஜி. முத்துக்கிருஷ்ணன்<br>
குலதெய்வம் ராஜகோபால்<br>
கே. டி. சந்தானம்<br>
"டிக்கி" மாதவராவ்<br>
உதயகுமார்<br>
சூரியகுமார்<br>
சிவாஜி கணேசன் (கௌரவ தோற்றம்)<br>
எம். வி. ராஜம்மா<br>
சௌகார் ஜானகி<br>
பி. சரோஜாதேவி<br>
எஸ். விமலா<br>
டி. கே. புஷ்பவல்லி<br>
அன்னபூரணம்மா<br>
"பேபி" லட்சுமி<br>
"பேபி" கற்பகம்<br>
இத்திரைப்படம் ஒரே சமயத்தில் கன்னடத்தில் "ஸ்கூல் மாஸ்டர்" என்ற பெயரில் தயாரானது. பின்னர் பத்மினி பிக்சர்ஸ் தெலுங்கில் "பதி பந்துலு" என்ற பெயரில் டப்பிங் செய்யப்பட்டு வெளியானது. 1959 ஆம் ஆண்டு ஏ. எல். எஸ். புரொடக்சன்ஸ் "ஸ்கூல் மாஸ்டர்" என்ற பெயரில் இந்தியில் தயாரித்து வெளியிட்டனர். அதன் பின்னர் 1964 ஆம் ஆண்டு "ஸ்கூல் மாஸ்டர்" என்ற பெயரில் மலையாளத்தில் தயாரிக்கப்பட்டது. இதிலும் சிவாஜி கணேசன் கௌரவ நடிகராகத் தோன்றி நடித்தார். அவர் நடித்த முதலாவது மலையாளப் படம் இதுவே.

1973 ஆம் ஆண்டு பி. ஆர். பந்துலு ஸ்கூல் மாஸ்டர் என்ற பெயரில் ஒரு தமிழ்ப் படம் தயாரித்து வெளியிட்டார்.

டி. ஜி. லிங்கப்பா இசையமைத்த இத்திரைப்படத்தின் பாடல்களை எழுதியவர்கள்: கே. டி. சந்தானம், கு. சா. கிருஷ்ணமூர்த்தி, கு. மா. பாலசுப்பிரமணியம் ஆகியோர். பாடியவர்கள்: டி. ஜி. லிங்கப்பா, ஏ. எம். ராஜா, டி. எம். சௌந்தரராஜன், எஸ். சி. கிருஷ்ணன், ஏ. பி. கோமளா, சூலமங்கலம் ராஜலட்சுமி, ஜமுனாராணி, பி. சுசீலா, ராணி ஆகியோர்.


</doc>
<doc id="316889" url="https://ta.wikipedia.org/wiki?curid=316889" title="சோழீசுவரம் கோவில், கந்தளாய்">
சோழீசுவரம் கோவில், கந்தளாய்

சோழீசுவரம் கோவில் ("Choleeswaram temple") இலங்கையில் திருகோணமலை மாவட்டத்தில் கந்தளாய் நகரில் அமைந்துள்ள கிபி 11 ஆம் நூற்றாண்டில் கட்டப்பட்ட ஒரு வரலாற்றுச் சிறப்புமிக்க சிவன் கோவில் ஆகும். 

இக்கோவில் திருகோணமலை நகரில் இருந்து 20 கிமீ தூரத்தில் அமைந்துள்ளது. இக்கோவிலை சோழ மன்னர் முதலாம் இராஜராஜ சோழன் 1010 ஆம் ஆண்டில் கட்டினார். இக்கோவிலின் சிதைவுகள் 1952 ஆம் ஆண்டில் இலங்கை அரசு இப்பகுதியில் குடியேற்றங்களை ஆரம்பித்த போது கண்டுபிடிக்கப்பட்டன.


</doc>
<doc id="316891" url="https://ta.wikipedia.org/wiki?curid=316891" title="எக்காள மீன்">
எக்காள மீன்

எக்காள மீன் ( cornetfishes அல்லது flutemouths) என்ற மீன்கள் Fistulariidae என்ற சிறிய குடும்பத்தைச் சார்ந்தவை. இவை நீண்டு குழாய் போலக் காணப்படுபவை. இவை ஒற்றைப் பேரினமாகவும், நான்கு இனங்களும் உள்ளடக்கியவை. வெப்ப மண்டல, துணை வெப்ப மண்டலக் கடல்பகுதியில் உலகம் முழுக்கக் இவை காணப்படுகின்றன. 

இவை 200 செ.மீ. (6.6 அடி) நீளம் வரை இருப்பவை. மெல்லியதாகவும், விலாங்குகளைப் போல நீண்ட உடலமைப்பை உடையவை. ஆனால் மிக நீண்ட மூக்குப்பகுதியையும், தனித்துவமான முதுகுப்புற மற்றும் குத துடுப்புகள் உடையவை. மற்றும் வாலடியில் தனித்து தெரியும் சாட்டை போன்ற அமைப்பும், நீள்வட்ட கண்களும் எக்காளத்தின் தனித்துவமான அடையாளம.

இவை பொதுவாக கடலோரமாகவோ அல்லது பவளப் பாறை பகுதிகளில் சிறு மீன்கள், ஓட்டுமீன்கள், மற்றும் பிற முதுகெலும்பில்லாத உயிர்களை உண்டு வாழ்கின்றன.

எக்காள மீன்களை பிடிக்க மீனவர்கள் அவ்வளவாக ஆர்வம் காட்டுவதில்லை. இவற்றை உள்ளூர் மீன் சந்தைகளில் காணலாம்.

தற்போது இந்த மீன் இனத்தில் கண்டறியப்பட்டு அங்கீகரிக்கப்பட்ட இனங்கள்:



</doc>
<doc id="316902" url="https://ta.wikipedia.org/wiki?curid=316902" title="ஆங்கிலேய விசிறிவால்">
ஆங்கிலேய விசிறிவால்

ஆங்கிலேய விசிறிவால் பல ஆண்டுகால முயற்சியில் தேர்ந்தெடுத்த கலப்பினப்பெருக்க முறையால் உருவாக்கப்பட்ட ஆடம்பரப் புறா வகையாகும். இது மாடப் புறாவிலிருந்து உருவானதாகும். இவை இந்தியாவிலிருந்து தோன்றியதாகக் கூறப்படுகிறது, எனினும் ஸ்பெயின் மற்றும் சீனாவில் இவற்றைப் பற்றி பழைய குறிப்புகள் உள்ளன.


</doc>
<doc id="316917" url="https://ta.wikipedia.org/wiki?curid=316917" title="முகம்மது மீர் ஜவாது புலவர்">
முகம்மது மீர் ஜவாது புலவர்

முகம்மது மீர் ஜவாது புலவர் (பிறப்பு 1745) என்பவர் தமிழ்நாட்டின் இராமநாதபுரம் மாவட்டத்தைச் சேர்ந்த ஒரு தமிழ்ப் புலவராவார். 
முகம்மது மீர் ஜவாது தற்போதைய இராமநாதபுரம் மாவட்டத்தில் உள்ள பரமக்குடியை அடுத்த எமனேஸ்வரம் என்னும் சிற்றூரில் பிறந்தவர். தமிழில் புலமை மிக்க இவர். இராமநாதபுரத்தை ஆண்ட புகழ்மிக்க கிழவன் சேதுபதி என்ற செல்ல முத்து ரகுநாத சேதுபதி மன்னரின் அரசவைக் கவிஞராகவும், அரசியல் ஆலோசகராகவும் திகழ்ந்தவர். இவருக்கு சேதுபதி மன்னர் பரமக்குடி அருகே சுவாத்தன், வண்ணவயல் ஆகிய இரண்டு கிராமங்களை நிலக்கொடையாக வழங்கினார்.

இவர் தமிழில் பல இசுலாமிய மற்றும் இந்து ஆண்மீக இலக்கியங்களைப் படைத்துள்ளார் அவை முகையதீன் ஆண்டகை பிள்ளைத் தமிழ், நாகைக் கலம்பகம், மதீனத் தந்தாதி, ராஜராஜேஸ்வரி பஞ்சரத்ன மாலை, வண்ணக் கவிகள், சீட்டுக் கவிகள், சித்திரக் கவிகள், மாலை, குமரையா பதிகம் போன்ற இலக்கியங்களைப் படைத்துள்ளார். மேலும் ரகுநாத சேதுபதி, பிரம்பூர் ஆனந்த ரங்கதுரை, முத்துகிருஷ்ணன், கச்சி செல்லப்பன் உள்ளிட்ட வள்ளல்களையும் பாடியுள்ளார்.

இராமநாதபுரம் மாவட்டம் மேலக்கொடுமலூர் குமரக்கடவுள் என்ற சுப்பிரமணியசுவாமி கோயிலுக்கு ஜவாது புலவர் பல பதிகங்களைப் பாடியுள்ளார். இவர் பாடிய பதிகங்களை கல்வெட்டாக செலுக்கி கோயிலினுள் பதித்துள்ளனர். மேலும் புலவரை கவுரவப்படுத்தும் விதமாக, கோயிலின் விமானத்தில் அவரது சிலையை சுதையில் அமைத்து பெருமைபடுத்தியுள்ளனர். 


</doc>
<doc id="316923" url="https://ta.wikipedia.org/wiki?curid=316923" title="குமுலெட்">
குமுலெட்

குமுலெட் ("Cumulet") என்பது பறக்கும் போது பின்னோக்கி உருளும் டம்லர் வகைப் புறாவாகும். பிரான்ஸ் நாட்டில் தோன்றியதாகக் கருதப்படும் இவை தொடர்ந்து பதினான்கு மணி நேரம் பறந்ததற்காக அறியப்படுகின்றன. இவை ஆண்ட்வெர்ப் பகுதியில் பதிமூன்றாம் நூற்றாண்டிலிருந்து போட்டிகளில் பயன்படுத்தப்பட்டுள்ளன. 



</doc>
<doc id="316931" url="https://ta.wikipedia.org/wiki?curid=316931" title="ஜுனாகத் அரசு">
ஜுனாகத் அரசு

ஜுனாகத் அரசு (Junagadh) பிரித்தானிய இந்தியாவின் தற்கால குசராத்து மாநிலத்தின் ஜூனாகத் நகரத்தை தலமையிடமாகக் கொண்டு 1807 முதல் 1948 முடிய செயல்பட்ட ஒரு இசுலாமிய மன்னராட்சி பகுதியாகும். 1921ஆம் ஆண்டி மக்கள் கணக்கெடுப்பின்படி ஜூனாகாத் அரசின் மக்கள் தொகை 8643 சதுர கிலோ மீட்டராகும். மொத்த மக்கள் தொகை 4,65,493 ஆகும்.

முகமது சேர் கான் பாபி என்ற ஆப்கானிய பஷ்தூன் இனத்தவர் கி பி 1807இல் ஜூனாகத் அரசை சௌராஷ்டிரப் பகுதியில் நிறுவினார்.
முகலாயப் பேரரசு வீழ்ச்சி கண்ட நேரத்தில், குஜராத் பகுதிகளின் சுபேதாராக இருந்த முதலாவது பகதூர் கான் என்ற முகமது சேர் கான் பாபி 1730 முதல் ஜூனாகத் பகுதிக்கு மன்னராக தன்னை அறிவித்துக் கொண்டார், தன்னாட்சி கொண்ட அரசாக அறிவித்துக் கொண்டாலும், மராத்தியப் பேரரசுக்கு கப்பம் கட்டும் நாடாகவே ஜூனாகத் நாடு இயங்கியது.

இரண்டாம் ஆங்கிலேய மராத்தியப் போருக்குப் பின்னர், முதலாம் முகமது ஹமீத் கான் ஜி கி பி 1807 முதல் ஜூனாகாத் அரசு, பிரித்தானிய இந்தியா அரசுக்கு கப்பம் செலுத்தும் மன்னராட்சிப் பகுதியாக விளங்கியது.

இந்தியப் பிரிவினைக்குப் பின்னர் 1948இல் ஜூனாகத் அரசின் இறுதி மன்னர் மூன்றாம் முகம்மத் மகபத் கான் ஜூனாகத் அரசை பாகிஸ்தான் நாட்டுடன் இணைக்க முடிவு செய்தார். ஆனால் ஜூனாகாத் அரசின் இந்து குடிமக்கள் மன்னரின் முடிவை எதிர்த்து போராட்டம் செய்ததால், தனது முடிவை மாற்றிக் கொண்டு இந்திய அரசுடன் ஜூனாகாத் அரசை இணைக்க முடிவு எடுத்தார்.

ஜூனாகாத்தின் மன்னர்கள் ஆப்கானித்தானின் பஷ்தூன் இன மக்கள் ஆவார். பிரித்தானிய இந்தியா அரசு, ஜூனாகத் மன்னர்களுக்கு 13 பீரங்கி குண்டுகள் முழங்க மரியாதை செய்தது.





</doc>
<doc id="316934" url="https://ta.wikipedia.org/wiki?curid=316934" title="அலகுநிலை அணி">
அலகுநிலை அணி

கணிதத்தில் சிக்கலெண் உறுப்புகள் கொண்ட ஒரு சதுர அணியின் இணை இடமாற்று அணி மூல அணியின் நேர்மாறுக்குச் சமமாக இருந்தால், அச்சதுர அணியானது அலகுநிலை அணி ("unitary matrix")எனப்படும். 

சிக்கலெண்களில் அமைந்த அலகுநிலை அணிக்கு ஒத்ததாக மெய்யெண்களில் உள்ளது செங்குத்து அணி ஆகும்.

"n" ஒரு எதிரிலா முழு எண் எனில், "n" x "n" அலகுநிலை அணிகளின் கணம் அணிப்பெருக்கலுடன் ஒரு குலமாகும். இக்குலம் அலகுநிலைக் குலம் என அழைக்கப்படுகிறது. அலகுநிலைக் குலத்தின் குறியீடு U("n").

இரு அலகுநிலை அணிகளின் சராசரி அலகு யூக்ளிடிய நெறிமம் கொண்ட ஒரு சதுர அணியாகும்.


</doc>
<doc id="316938" url="https://ta.wikipedia.org/wiki?curid=316938" title="கடல் மாலை திட்டம்">
கடல் மாலை திட்டம்

கடல் மாலை திட்டம் (Sagar Mala project) இந்தியத் துறைமுகங்களை சர்வதேச தரத்திற்கு உயர்த்தி அமைப்பதே கடல் மாலைத் திட்டத்தின் நோக்கமாகும். இதனால் நாட்டின் கடற்கரை பகுதிகளில் தொழில் மற்றும் போக்குவரத்து வசதிகள் மேம்படும்.
,பழைய மீன்பிடி துறைமுகங்களையும், வணிக துறைமுகங்களையும் மேம்படுத்தும் திட்டத்திற்காக இந்திய அரசு 70,000 கோடி ரூபாய் முதலீடு செய்ய தீர்மானித்துள்ளது.

பயன்கள் :
1, உள்நாட்டு நதிநீர் போக்குவரத்து சார் பலன்கள்.

2, சாலை போக்குவரத்து பெருமளவு தவிக்க படும், பயன்பாட்டு எரிபொருள் சிக்கனம்

3, சர்வ தேச அளவில் வாணிபம் சிறக்கும் மற்றும் உள்நாட்டு வாணிபம் எளிமை படுத்தபடும்.

4, நாட்டின் பொருளாதாரம், பாதுகாப்பு மாற்றும் தற்சார்பு கொள்கை பெருமளவு நிறைவேற்றபட்டு செயல்வேகம் கொள்ளும்

இந்தியாவில் 12 துறைமுகங்களையும், 1208 தீவுகளையும் மேம்படுத்தும், இந்திய கப்பல் போக்குவரத்து அமைச்சகம் திட்டமிட்ட, கடல் மாலைத் திட்டத்திற்கு 25 மார்ச் 2015இல் இந்திய மத்திய அமைச்சரவை ஒப்புதல் அளித்தது. 
தேசிய சாகர் மாலை உயர்மட்ட குழுவில் (NSAC) இந்திய கப்பல் போக்குவரத்து அமைச்சர், இத்திட்டத்திற்கு நிதியுதவி வழங்கும் மத்திய அரசின் துறைகளுக்கான அமைச்சர்கள் மற்றும் மாநில முதல்வர்கள் அல்லது மாநில துறைமுக அமைச்சர்கள் உறுப்பினர்களாக இருப்பர்.

இந்திய அரசு, சாகர்மாலை வளர்ச்சி நிறுவனத்தை (Sagarmala Development Company) 20 சூலை 2016இல் 1,000 கோடி ரூபாய் மூலதனத்துடன் துவக்கியது. இந்திய அரசு தனது பங்காக சாகர் மாலை வளர்ச்சி நிறுவனத்தில் முதலில் 90 கோடி ரூபாய் பங்கு முதலீடு செய்துள்ளது.

சாகர் மாலை திட்டத்தின் கீழ் ஆறு பெருந்துறைமுகங்கள் நிறுவ திட்டமிடப்ப்பட்டுள்ளது. அவைகள்:


</doc>
<doc id="316942" url="https://ta.wikipedia.org/wiki?curid=316942" title="தஞ்சாவூர் மீனாட்சி சுந்தரேஸ்வரர் கோயில்">
தஞ்சாவூர் மீனாட்சி சுந்தரேஸ்வரர் கோயில்

தஞ்சாவூர் மீனாட்சி சுந்தரேஸ்வரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இக்கோயிலில் உள்ள இறைவன் சுந்தரேஸ்வரர். இறைவி மீனாட்சி.
மூலவர் சன்னதியின் முன்புறம் துவாரபாலகர்கள் உள்ளனர். மூலவர் முன்பாக கொடி மரம், பலிபீடம், நந்தி. கருவறை கோஷ்டத்தில் தட்சிணாமூர்த்தி, அடிமுடிகாணா அண்ணல், துர்க்கை ஆகியோர் உள்ளனர். அருகில் சண்டிகேஸ்வர் சன்னதி உள்ளது. மூலவர் சன்னதியின் இடப்புறம் மீனாட்சியம்மன் சன்னதி. அம்மன் சன்னதியின் கருவறை கோஷ்டத்தில் குபேரன் உள்ளார். திருச்சுற்றில் விநாயகர் முன்பாக மூஞ்சுறு, மகாலிங்கம், வள்ளி தெய்வானையுடன் கூடிய சுப்பிரமணியர், வள்ளி தெய்வானையுடன் கூடிய சண்முகர், அய்யப்பன், ஆஞ்சநேயர், தண்டாயுதபாணி முன்பாக மயில், சரஸ்வதி, கஜலட்சுமி, நால்வர், நவக்கிரகம், சனீஸ்வர, பைரவர், சூரியன் ஆகியோர் உள்ளனர்.

இக்கோயி 30.4.1990 மற்றும் 31.8.2007 ஆகிய நாள்களில் குடமுழுக்கு நடைபெற்றதற்கான கல்வெட்டுகள் உள்ளன.


</doc>
<doc id="316945" url="https://ta.wikipedia.org/wiki?curid=316945" title="தஞ்சாவூர் சித்தி விநாயகர் கோயில்">
தஞ்சாவூர் சித்தி விநாயகர் கோயில்

தஞ்சாவூர் சித்தி விநாயகர் கோயில் தமிழ்நாட்டின் தஞ்சாவூரில் அமைந்துள்ள விநாயகர் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியில் அமைந்துள்ளது. 

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இக்கோயில் சிறிய ராஜகோபுரம், முன் மண்டபம், கருவறை, விமானம் ஆகிய அமைப்பினைக் கொண்டு விளங்குகிறது. ராஜ கோபுரத்தின் வழியாக உள்ளே சென்றால் அருகே மூஞ்சுறும், பலிபீடமும் காணப்படுகின்றன. உள் மண்டபத்தில் சுவரின் இரு புறமும் விநாயகர் ஓவியங்கள் காணப்படுகின்றன.

கருவறையில் மூலவராக சித்தி விநாயகர் உள்ளார். 


</doc>
<doc id="316947" url="https://ta.wikipedia.org/wiki?curid=316947" title="கங்காராமய">
கங்காராமய

கங்காராமய இலங்கையில் கொழும்பு நகரில் அமைந்துள்ள பிரசித்தி வாய்ந்த ஒரு  பௌத்த விகாரை ஆகும்.

இந்த விகாரையின் கட்டிடக்கலையானது இலங்கை, இந்தியா, தாய்லாந்து, மற்றும் சீனக்கட்டிடக்கலைகளின் கலவையாக உள்ளது. இந்த பௌத்த விகாரையானது பெர வாவிக்கு அருகாமையில் சில கட்டிடத்தொகுதிகளில் அமைந்துள்ளது. இதன் முக்கிய சிறப்பம்சமாக விகாரை, போதிமரம், சீமா மலக்க (பௌத்த பிக்குகளின் ஒன்றுகூடுமிடம்), நூலகம், அருங்காட்சியகம், தங்கும் பகுதி, பௌத்த பிக்குகளின் கல்விக்கூடம் மற்றும் யாசகசாலை போன்றவை காணப்படுகின்றன

சீமா மலக்க ஆனது சுற்றுலா பயணிகளின் கூடுதல் கவனத்தை ஈர்த்துள்ளது. இது முஸ்லீம் மத வர்த்தகரின் நன்கொடையினால் இலங்கைக் கட்டிடக்கலை நிபுணரான Geoffrey Bawa என்பவரின் வடிவமைப்பில் உருவானதாகும் .

கங்காராமய


</doc>
<doc id="316950" url="https://ta.wikipedia.org/wiki?curid=316950" title="பெரியாச்சி அம்மன்">
பெரியாச்சி அம்மன்

பெரியாச்சி அம்மன் என்பது நாட்டார் பெண் தெய்வங்களில் ஒருவராவார். இவர் நாட்டார் தெய்வங்களில் மிகவும் கோரமான அமைப்பினைக் கொண்டவர். குழந்தைகளை காக்கும் தெய்வமாக மக்கள் வணங்குகின்றனர்.

பெரியாச்சி அம்மன் எட்டு கைகளைக் கொண்டவர். முன் இரு கைகள் மடியில் கிடத்தியிருக்கும் பெண்ணின் வயிற்றினைக் கிழித்தவாறும், ஒரு கையில் குழந்தையொன்றை தாங்கியபடியும் உள்ளார். மற்ற கைகளில் ஆயுதங்கள் காணப்படுகின்றன. காலுக்கு கீழே ஒரு அரசனை மிதித்தபடி உள்ளார்.

வல்லாளன் எனும் அரசனுக்கு முனிவர்கள் சாபம் தந்திருந்தனர். அதன்படி வல்லாளனுக்கு குழந்தை பிறந்தால் அவன் மரணம் அடைவது உறுதி என்று கூறினர். ஆனால் வல்லாளனின் மனைவிக்கு இறைவி உதவ மூதாட்டி வடிவில் வந்தாள். அவள் வல்லாளனின் மனைவிக்கு பிரசவம் பார்ப்பதற்கு ஒரு நிபர்ந்தனை வைத்தான். குழந்தையை மண்ணில் விழாமல் பாதுகாக்க வேண்டும் என்று கூறினார். மூதாட்டியும் சம்மதம் தெரிவித்து ஒரு பாறையின் மீது அமர்ந்து கர்பிணியை மடியில் கிடத்தி கைகளால் அவளுடைய வயிற்றைக் கிழித்து குழந்தையை கையில் தூக்கிக் கொண்டாள். 

மருத்துவச்சியையும் குழந்தையையும் கொல்ல வல்லாளன் உள்ளே வர, அவனுடன் போரிட்டு வீழ்த்தினாள். கணவனை காக்க எழுந்த மனைவியின் குடலை அள்ளி உண்டாள். மக்களை அவளை பெரிதும் மதித்து வணங்கினார்கள்.



</doc>
<doc id="316953" url="https://ta.wikipedia.org/wiki?curid=316953" title="கடுகுக் கீரை">
கடுகுக் கீரை

கடுகுக் கீரை () (ஆங்கிலம்: ("mustard greens"), தாவர வகைப்பாடு : "Brassica juncea"), மேலும் பொதுவாக, இந்தியக் கடுகு (" Indian mustard"), சீனக் கடுகு ("Chinese mustard"), அல்லது கடுகு இலை (" leaf mustard") இவ்வாறான பெயர்களில் அறியும் இது, பூக்கும் தாவர இனத்தைச் சார்ந்த கடுகு தாவரமாகும்.

செடி வகையைச்சார்ந்த கடுகுக்கீரை, சுமார் 4 அடி உயரம் வரை வளரக்கூடியது. இத்தாவரத்தின் இலைகள் (கீரை), பசுமையாகவும், மென்மையாகவும் காணப்படுகிறது.

கடுகுக் கீரையில், பெருமளவில் பைட்டோ ("Phyto") எனும் வேதிப்பொருளும், பசியைத் தூண்டக்கூடிய கல்சியம், மற்றும் பாசுபரசு போன்ற நார்ச்சத்துக்களும் நிறைந்துள்ளது. 



</doc>
<doc id="316961" url="https://ta.wikipedia.org/wiki?curid=316961" title="அதியமான் கோட்டை சோமேசுவரர் கோயில்">
அதியமான் கோட்டை சோமேசுவரர் கோயில்

அதியமான் கோட்டை சோமேசுவரர் கோயில் என்பது தர்மபுரி மாவட்டம், அதியமான் கோட்டையில் உள்ள சிவன் கோயிலாகும். அதியமான் கோட்டையில் உள்ள கோயில்களில் பழமையானது இக்கோயிலாகும்.
நுளம்பர் கட்டிய பல கோயில்களில் சோமேஸ்வரர் கோயில் குறிப்பிடத்தக்கது. மகேந்திர நுளம்பன் காலத்தில் இக்கோயிலின் இறைவன் "மயீந்தீசுவரமுடையார்" என கல்வெட்டுகளில் அழைக்கப்பட்டுகிறார். இந்த செங்கற்தளி. கிழக்கு நோக்கி அமைந்துள்ளது. இக்கோயில் திருவுண்ணாழி, அர்த்த மண்டபம் ஆகிய ஆகிய இரு உறுப்புகளை மட்டும் கொண்டு எளியதாக உள்ளது. கோயில் இறைவன் லிங்கவடிவில் உள்ளார். இக்கோயிலில் அம்மனுக்கு கோயில் இல்லை. இக்கோயிலின் சிறப்பு என்னவென்றால் இங்கு உள்ள "சூரியக்கல்" ஆகும். இக்கல் கோயிலின் வாயிலுக்கு சில மீட்டர் தொலைவில் கல்லால் அழகிய வேலைப்பாடுகளுடன் ஒரே கல்லில் அமைக்கப்பட்ட வளைவே சூரியக் கல் ஆகும். இது தோராயமாக மூன்றடி உயரமுடையதாக உள்ளது. குறிப்பிட்ட நாளில் மாலை நேரத்தில் இந்த வளைவில் புகும் சூரியக் கதிர்கள் கோயிலின் உள்ளே உள்ள சிவலிங்கதிதன்மீது படுவதுவே இதன் சிறப்பு. இக்கோவிலின் இரண்டு தொங்கும் தூண்கள் மற்றொரு சிறப்பு. 



</doc>
<doc id="316963" url="https://ta.wikipedia.org/wiki?curid=316963" title="பக்த ஸ்ரீ தியாகராஜா">
பக்த ஸ்ரீ தியாகராஜா

பக்த ஸ்ரீ தியாகராஜா அல்லது ஸ்ரீ தியாகராஜா சரிதம் 1937 ஆம் ஆண்டு வெளியான ஒரு இந்திய தமிழ்த் திரைப்படமாகும். வீரேந்திர தேசாய் இயக்கத்தில் வெளியான இத்திரைப்படத்தில் மாதிரிமங்கலம் நடேச ஐயர், கமலா, சீதா ஆகியோர் முக்கிய பாத்திரங்களில் நடித்தனர். 

18 ஆம் நூற்றாண்டில் திருவாரூரில் பிறந்து திருவையாற்றில் வாழ்ந்தவரும், கருநாடக சங்கீத மும்மூர்த்திகள் எனப் போற்றப்படுபவர்களில் ஒருவருமான தியாகராஜ சுவாமிகளின் வாழ்க்கை வரலாற்றை அடிப்படையாகக் கொண்டது.

மாதிரிமங்கலம் நடேச ஐயர்<br>
கமலா<br>
சீதா<br>
டி. கே. பி. சாஸ்திரி<br>
சி. பி. எஸ். மணி ஐயர்<br>
எஸ். கே. சுந்தரம்<br>
"கவை" கல்யாணம்<br>
ஏ. தனபால் செட்டியார்<br>
வி. பி. ஸ்ரீநிவாசன்<br>
"பேபி" கோகிலா<br>
"மாஸ்டர்" பிரணதார்த்திகரன்<br>
பத்மநாபாச்சார்<br>
இராஜகோபால ஐயர்

1930 களில் கடவுளர்களையும் அவர்தம் அடியார்களையும் பற்றிய "பக்தி"ப் படங்கள் வெளியாகின. 1936-37 காலப்பகுதியில் மகாத்மா கபீர்தாஸ், பட்டினத்தார், மீராபாய், அருணகிரிநாதர், சுந்தரமூர்த்தி நாயனார், பக்த அருணகிரி, பக்த துளசிதாஸ், பக்தி புரந்தரதாச, பக்த ஜெயதேவ எனப் பல இறைவன் அடியார்களைப் பற்றிய திரைப்படங்கள் வெளிவந்து அவை பெரும் வரவேற்பையும் பெற்றன.<br>அந்த வரிசையில் இராம பக்தரான ஸ்ரீ தியாகராஜர் பற்றிய இந்தத் திரைப்படம் வெளியானது. அக்காலத்தில் பம்பாயில் (இப்போது மும்பை) பிரபல திரைப்படத் தயாரிப்பு நிறுவனமாக விளங்கிய சாகர் மூவிடோன் இத் திரைப்படத்தைத் தயாரித்தது. இயக்குநர் வீரேந்திர தேசாய்க்கு போதிய தமிழறிவு இல்லாததால் சென்னையில் பிரபல சட்ட வல்லுநராக விளங்கியவரும், திரைப்படத்துறையில் பணியாற்றிக் கொண்டிருந்தவருமான டி. பி. கல்யாணராம சாஸ்திரி இணை இயக்குநராகப் பணியாற்றினார்.<br>சென்னையில் அக்கால பிரபல வக்கீல் எம். பி. சுந்தரராஜன் கதை, வசனம் எழுதினார். அவரின் மகன் சிறுவன் பிரணதார்த்திகரன் ஒரு பாத்திரத்தில் நடித்தான். இந்தப் பிரணதார்த்திகரன் பின்நாளில் மும்பையில் இயங்கிய இந்தியன் ஃபிலிம் டிவிசனில் தொகுப்புக்குப் பொறுப்பான மேலதிகாரியாகப் பணியாற்றினார்.

இத் திரைப்படத்தில் 32 பாடல்கள் இடம் பெற்றன. அநேகமாக எல்லாம் ஸ்ரீ தியாகராஜர் பாடிய தெலுங்கு கீர்த்தனைகள். கருநாடக இசைப் பாடகரான மாதிரிமங்கலம் நடேச ஐயர் தியாகராஜர் கீர்த்தனைகளைப் பாடி நடித்தார். இரண்டு பாடல்கள் தமிழில் அமைந்திருந்தன. தியாகராஜரிடம் வழிப்பறி செய்ய வந்த திருடர் கூட்டம் பாடும் ஒரு குழுப்பாடலும், தியாகராஜரின் "எவரெனி" என்ற தெலுங்கு கீர்த்தனையின் தமிழாக்கமாக "சிவனோ .." என்ற பாடலும் இடம் பெற்ற தமிழ்ப் பாடல்களாகும்.


</doc>
<doc id="316965" url="https://ta.wikipedia.org/wiki?curid=316965" title="இந்தர் மல்கோத்ரா">
இந்தர் மல்கோத்ரா

இந்தர் மல்கோத்ரா (Inder Malhotra 1, பிப்பிரவரி, 1930-- 11, சூன், 2016) இதழாளர், செய்தித்தாள் ஆசிரியர் மற்றும் நூலாசிரியர் ஆவார். 

பஞ்சாப் பல்கலைக் கழகத்தில் கல்வி கற்ற இந்தர் மல்கோத்ரா பத்திரிக்கைத் துறையில் நுழைந்தார். 1965-1971 ஆண்டுகளில் தி ஸ்டேட்ஸ்மன் பத்திரிகையில் ஆசிரியராகவும், 1965 முதல் 1978 வரை தி கார்டியன் என்ற செய்தித்தாளில் செய்தித் தொடர்பாளராகவும், 1978 முதல் டைம்ஸ் ஆப் இந்தியா ஆசிரியராகவும் இருந்தார்.

முன் ஓய்வு பெற்ற பிறகு 1986 முதல் பல்வேறு செய்தித்தாள்களிலும் இதழ்களிலும் இவருடைய கட்டுரைகள் இடம்பெற்றன.

இந்தர் மல்கோத்ரா இந்தியப் பிரதமர் இந்திரா காந்தியின் வாழ்க்கை வரலாறு மற்றும் சில நூல்களையும் எழுதி வெளியிட்டார். 



</doc>
<doc id="316968" url="https://ta.wikipedia.org/wiki?curid=316968" title="காரிமங்கலம் அருணேசுவரர் கோயில்">
காரிமங்கலம் அருணேசுவரர் கோயில்

காரிமங்கலம் அருணேசுவரர் கோயில் என்பது தர்மபுரி மாவட்டம், காரிமங்கலத்தில் உள்ள சிவன் கோயிலாகும். இது காரிமங்கலத்தில் ஒரு சிறு குன்றின் மீது அமைந்துள்ளது. கோயிலுக்குச் செல்ல குன்றுக்கு படிக்கட்டுகளும், சிமெண்டு சாலையும் உள்ளன.

இக்கோயிலின் இறைவன் "ஆரணீசுவரமுடையார்" என கல்வெட்டுகளில் அழைக்கப்பட்டுகிறார். இக்கோயிலின் பழமையான கல்வெட்டு என்றால் அது 11 ஆம் நூற்றாண்டைச் சேர்ந்த தெளிவற்ற கன்னடக் கல்வெட்டாகும். இந்தக் கோயிலின் கோபுரம் 1898 இல் இராமசெட்டி என்பவரால் புதுப்பிக்கப்பட்டது.

இக்கோயில் கிழக்கு நோக்கி அமைந்துள்ளது. திருவுண்ணாழி, இடைநாழி, மகாமண்டபம், முன்மண்டபம், திருமண மண்டபம், வேள்வி மண்டபம் ஆகியவற்றைக் கொண்டுள்ளது. அம்மன் கோயில் கோயிலின் வடமேற்கே அமைக்கப்பட்டுள்ளது. இக்கோயில் தெற்கு நோக்கி இராச கோபுரம் ஐந்து நிலைகளுடன் உள்ளது. 


</doc>
<doc id="316973" url="https://ta.wikipedia.org/wiki?curid=316973" title="தஞ்சாவூர் விஜயமண்டப தியாகராஜர் கோயில்">
தஞ்சாவூர் விஜயமண்டப தியாகராஜர் கோயில்

தஞ்சாவூர் விஜயமண்டப தியாகராஜர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர் நகரில் மானம்புச்சாவடியில் உள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

சிவன் கோயில்களில் பொதுவாக லிங்கத்திருமேனி காணப்படும்.ஆனால் இக்கோயிலில், சற்று உயரத்தில் காணப்படும் கருவறையில் தியாகராஜர் மற்றும் கமலாம்பாளின் சிற்பங்கள் உள்ளன.

கோயிலின் முன்பாக இரு யானைகள் இழுத்துச் செல்லும் வடிவிலான தேர் போன்ற வடிவில் ஒரு மண்டபம் அமைந்துள்ளது. ஒவ்வொரு புறமும் ஒரு யானை என்ற நிலையில் இரு யானைகள் நான்கு சக்கரங்களைக் கொண்ட தேரை இழுத்துச் செல்லும் வகையில் அந்த மண்டபம் உள்ளது. மண்டபத்தின் முகப்பில் கஜலட்சுமி சுதை வடிவில் உள்ளார். ஒவ்வொரு புறத்திலும் ஒருவர் என்ற நிலையில் இரு புறமும் இரு வீரர்கள் உள்ளனர். சற்று தள்ளி உள்ளே சென்றதும் கோயில் உயர்ந்த தளத்தில் உள்ளது. முன்பு காணப்படுகின்ற மண்டபத்தில், கருவறைக்கு முன்பாக வலப்புறம் கமல விநாயகரும், இடப்புறம் சிவசுப்பிரமணியரும் உள்ளனர். படிகளின் மீது ஏறி சென்றதும் அங்கு மூலவர் கருவறை உள்ளது. மூலவர் கருவறைக்குப் பின்புறம் தாழ்ந்த தளத்தில் கௌரி அம்மன் உள்ளார்.

இக்கோயிலில் 1.9.1996 அன்று குடமுழுக்கு நடைபெற்றதற்கான கல்வெட்டு உள்ளது.


</doc>
<doc id="316977" url="https://ta.wikipedia.org/wiki?curid=316977" title="வளர்ப்புப் புறா">
வளர்ப்புப் புறா

வளர்ப்புப் புறா (ஆங்கிலப் பெயர்: Domestic Pigeon, உயிரியல் பெயர்: Columba livia domestica) மாடப் புறாவிலிருந்து உருவான புறா வகையாகும். மாடப் புறாவே உலகின் பழமையான வளர்ப்புப் பறவையாகும். மெசொப்பொத்தேமியாவின் ஆப்பெழுத்து வரைப்பட்டிகைகளும், எகிப்திய சித்திர எழுத்துகளும் புறாக்கள் கொல்லைப்படுத்தப்பட்டதை 5,000 ஆண்டுகளுக்கு முன்பே குறிப்பிடுகின்றன. ஆய்வுகளின்படி புறாக்களின் கொல்லைப்படுத்தலானது 10,000 ஆண்டுகளுக்கு முன்பே நடைபெற்றதாகக் கூறப்படுகிறது.

புறாக்கள் மனிதனுக்குப் பல நேரங்களில் பயனுள்ளவையாக இருந்துள்ளன, முக்கியமாகப் போர்க் காலங்களில். இவற்றின் இருப்பிடம் திரும்பும் ஆற்றல் காரணமாக இவை செய்திகளை அனுப்பப் பயன்படுத்தப்பட்டுள்ளன. போர்ப் புறாக்கள் என்று அழைக்கப்படுபவை பல முக்கியமான செய்திகளைக் கொண்டு சேர்த்துள்ளன. இதற்காகப் பல தடவை அங்கீகரிக்கப்பட்டுள்ளன. செர் அமி என்ற புறாவுக்குக் குரோயிக்ஸ் டி குவேரோ, ஜி.ஐ.ஜோ மற்றும் பாடி ஆகிய 32 புறாக்களுக்கு டிக்கின் பதக்கம் எனப் பல பதக்கங்கள் புறாக்களுக்கு மனித உயிர்களைக் காப்பாற்றியதற்காக வழங்கப்பட்டுள்ளது.

வளர்ப்புப் புறாக்கள் காட்டு மாடப் புறாக்களைப் போலவே வளர்கின்றன. புறாக்கள் தங்கள் முட்டைகளை மிகவும் கவனத்துடன் பாதுகாக்கும். சில சந்தர்ப்பங்களில் அவற்றின் முட்டைகளைப் பாதுகாக்க கடுமையான சிரத்தை எடுக்கும்.

பழக்கப்படுத்தப்பட்ட வளர்ப்புப் புறாக்கள், அவை இதற்கு முன்னர் எப்போதுமே செல்லாத இடத்திலிருந்து, தம் இருப்பிடத்தில் இருந்து சுமார் 1,000 கி.மீ. தூரம் வரை கொண்டு சென்று பறக்கவிடப்பட்டாலும் கூடுகளுக்குத் திரும்பும் ஆற்றல் பெற்றுள்ளன. ஹோமிங் புறாக்கள் எனப்படும் ஒரு சிறப்பு வகைப் புறாக்கள் தேர்ந்தெடுத்த வளர்ப்பு முறையால் வளர்க்கப்பட்டு செய்திகளை அனுப்பப் பயன்படுத்தப்படுகின்றன. இவ்வகைப் புறாக்கள் இன்னும் புறாப் பந்தயங்களிலும், திருமணம் மற்றும் இறுதிச் சடங்குகளில் வெள்ளைப் புறா பறக்கவிடுவதற்கும் பயன்படுத்தப்படுகின்றன.

அறிமுகமற்ற இடத்திலிருந்து வீட்டிற்கு திரும்புவதற்கு ஒரு புறாவிற்கு இரண்டு விதமான தகவல்கள் தேவைப்படுகிறது. முதலாவது, "வரைபட உணர்வு" என்று அழைக்கப்படுவது அவற்றின் புவியியல் இடம் ஆகும். இரண்டாவது, "திசைகாட்டி உணர்வு" இவை தங்கள் வீட்டை அடைய புதிய இடத்தில் இருந்து பறக்க வேண்டிய தாங்கும் தன்மை ஆகும். எனினும் இந்த இரு நினைவுகள், வேறுபட்ட சூழ்நிலைகளில் பல்வேறு கோல்களுக்கு பதிலளிக்கின்றன. இதை எப்படி புறாக்கள் செய்கின்றன என்பதன் மிகவும் பிரபலமான கருத்து இவற்றின் தலையில் உள்ள சிறிய காந்த திசுக்களை வைத்து இவை பூமியின் காந்தப்புலத்தை உணர முடிகிறது என்பதாகும்.. இது மிகவும் ஆச்சரியமான ஒன்றாகும். ஏனெனில் இவை ஒரு வலசை செல்லும் இனங்கள் அல்ல. இந்த கோட்பாட்டை மறுக்க சில பறவையியலாளர்கள் பயன்படுத்தும் ஒரு உண்மை இதுவாகும்.. மற்றொரு கோட்பாடானது புறாக்கள் திசைகாட்டி உணர்வைக் கொண்டிருக்கின்றன என்பதாகும். இவ்வுணர்வு சூரியனின் நிலையை, உள் கடிகாரத்துடன் சேர்த்து, திசையை கணிக்கப் பயன்படுத்துகிறது எனப்படுகிறது. எனினும், காந்த இடையூறு அல்லது கடிகார மாற்றங்கள் இந்த உணர்வுகளுக்கு இடையூறு செய்யும்போது புறாவால் இவற்றைத் தாண்டியும் வீட்டிற்குச் செல்ல முடிகிறது என்பதை ஆய்வுகள் காட்டியுள்ளன. புறாக்களின் இந்த உணர்வைக் கையாளும் விளைவுகளில் மாறுபாடானது புறாக்களின் வழிசெலுத்தல் அடிப்படைக்கு ஒன்றுக்கும் மேற்பட்ட குணங்கள் உள்ளன மற்றும் வரைபட உணர்வு கிடைக்கக்கூடிய கோல்களை ஒப்பீடு செய்வதில் தோன்றுகிறது என்பதைக் குறிக்கிறது.

பயன்படுத்தக்கூடிய மற்ற கோல்கள் பின்வருமாறு கொடுக்கப்பட்டுள்ளன:

புறா ஆர்வலர்கள் புறாக்களின் பல கவர்ச்சியான வடிவங்களை உருவாக்கியுள்ளனர். இவை பொதுவாக ஆடம்பரமான புறாக்களாக வகைப்படுத்தப்படுகின்றன. ஆர்வலர்கள் கண்காட்சிகள் அல்லது நிகழ்ச்சிகளில் ஒருவருக்கொருவர் எதிராக போட்டியிடுகின்றனர். வெவ்வேறு வடிவங்கள் அல்லது இனங்களில் சிறந்த பறவை எது என்பது ஒரு தரத்தின் அடிப்படையில் தீர்மானிக்கப்படுகிறது. இந்த இனங்கள் மத்தியில் ஆங்கில கேரியர் புறாக்கள், தட்டிப் புறாக்கள் மற்றும் ஒரு தனித்துவ, கிட்டத்தட்ட செங்குத்து, நிலைப்பாடு கொண்ட புறாக்கள் எனப் பல்வேறு புறாக்கள் உள்ளன.(pictures). "டச்சஸ்" இனம் போன்ற பல்வேறு அலங்கார புறா இனங்களும் உள்ளன. இதன் காலின் அடிப்பகுதி முற்றிலும் காற்றாடி போன்ற ஒரு வகையான இறகுகளால் மூடப்பட்டிருக்கும் ஒரு முக்கிய சிறப்பியல்பு இதற்கு உள்ளது. விசிறிவால் புறாக்களும் அவற்றின் விசிறி வடிவ வால் இறகுகளால் மிகவும் அலங்காரமாக இருக்கின்றன.

பறக்கும்/விளையாட்டு போட்டிகளின் இன்பத்திற்காக ஆர்வமுள்ளவர்களால் புறாக்கள் வைக்கப்படுகின்றன. டிப்லர்கள் போன்ற இனங்கள் தங்கள் உரிமையாளர்களால் பொறுமையாக நீண்ட நேரம் போட்டிகளில் பறக்க விடப்படுகின்றன.

உயிரியல், மருந்து மற்றும் அறிவாற்றல் அறிவியல் ஆய்வக பரிசோதனைகளில் வளர்ப்புப் புறாக்களும் பயன்படுத்தப்படுகின்றன.

உதாரணமாக க்யூபிச மற்றும் உணர்வுப்பதிவுவாத ஓவியங்களை வேறுபடுவதற்கு புறாக்கள் பயிற்றுவிக்கப்பட்டன. 1970 கள் / 1980 களின் ஒரு அமெரிக்க கடலோர பாதுகாப்பு தேடல் மற்றும் மீட்பு திட்டமான கடல் வேட்டை திட்டத்தில், கடலில் கப்பல்விபத்தில் பாதிக்கப்பட்டவர்களை கண்டுபிடிப்பதில் மனிதர்களை விட புறாக்கள் மிகவும் பயனுள்ளதாக இருந்தன. புறாக்களில் செய்யப்படும் ஆராய்ச்சி பரவலாக உள்ளது. இது வடிவம் மற்றும் அமைப்பு கண்டுபிடித்தல், உதாரணங்கள் மற்றும் முன்மாதிரிகளை நினைவில் வைத்தல், வகை அடிப்படையிலான மற்றும் கூட்டு கருத்துகள் மற்றும் இன்னும் பல பட்டியலிடப்படாதவற்றை உள்ளடக்கியுள்ளது.

புறாக்களால் ஒலிப்பமைப்பு செயலாக்க திறன்களை பெற முடியும். இது படிப்பதற்கான திறனின் பகுதியாகவும் அடிப்படை எண்ணியல் திறன்களாகவும் அமைந்துள்ளது. இது பிரைமேட்களுக்கு சமமாக உள்ளது.

அமெரிக்காவில், சில புறா வைத்திருப்பவர்கள் சட்டவிரோதமாக பருந்துகள் மற்றும் வல்லூறுகளுக்கு பொறிவைத்தல் மற்றும் கொல்லுதல் ஆகியவற்றை தங்கள் புறாக்களை பாதுகாப்பதற்காக செய்கின்றனர். அமெரிக்காவின் புறா தொடர்பான அமைப்புகளில், சில ஆர்வலர்கள் பகிரங்கமாக பருந்துகளையும் வல்லூறுகளையும் கொன்ற அவர்களின் அனுபவங்களை பகிர்ந்து கொண்டனர். இருந்தபோதிலும் இது பெரும்பான்மை ஆர்வலர்களால் ஏற்றுக்கொள்ளப்படவில்லை. எந்த முக்கிய கிளப்களும் இந்த நடைமுறையை ஏற்றுக்கொள்ளவில்லை. ஆண்டிற்கு ஓரகன் மற்றும் வாஷிங்டனில் கிட்டத்தட்ட 1000 மற்றும் தெற்கு கலிபோர்னியாவில் 1,000–2,000 கொன்றுண்ணிப் பறவைகள் கொல்லப்பட்டுள்ளன என மதிப்பீடு செய்யப்பட்டுள்ளது. ஜூன் 2007 இல், மூன்று ஓரகன் ஆண்கள் கொன்றுண்ணிப் பறவைகளைக் கொன்று குடியேற்ற பறவை உடன்படிக்கை சட்டத்தை மீறியதாக குற்றம் சாட்டப்பட்டனர். ஏழு கலிபோர்னியாக்காரர்களும் ஒரு டெக்சாஸைச் சேர்ந்தவரும் இந்த வழக்கில் குற்றம் சாட்டப்பட்டனர்.

ஐக்கிய இராச்சியத்தின் மேற்கு மிட்லாண்ட்ஸ் பகுதியில், பொறி வல்லூறுகளைக் கொல்ல ஒரு பொறிவைக்கும் பிரச்சாரம் செய்ததாக புறா ஆர்வலர்கள் குற்றம் சாட்டப்பட்டுள்ளனர். எட்டு சட்டவிரோத ஸ்ப்ரிங் சுமை பொறிகள் பொறி வல்லூறுகளின் கூடுகளுக்கு அருகில் கண்டுபிடிக்கப்பட்டன. குறைந்தது ஒரு பாதுகாக்கப்பட்ட பறவையான பொறி வல்லூறு இறந்தது. இந்த எஃகு பொறி மேற்கு மிட்லாண்டில் முடிந்தவரை பல பறவைகள் கொல்லப்பட வேண்டும் என்ற ஒரு ஒருங்கிணைந்த பிரச்சாரத்தின் ஒரு பகுதியாக அமைக்கப்பட்டுள்ளதாக கருதப்படுகிறது.

புறா வளர்ப்பவர்கள் சில நேரங்களில் "பறவை ஆர்வலர்களின் நுரையீரல்" அல்லது "புறா நுரையீரல்" என்கிற ஒரு வியாதியால் பாதிக்கப்படுகின்றனர். "புறா நுரையீரல்" எனும் ஒரு வகை அதிக உணர்திறன் நியூமேனீடிஸ், இறகுகள் மற்றும் எச்சத்தில் காணப்படும் பறவை புரதங்களை உள்ளிழுப்பதால் ஏற்படுகிறது. சில நேரங்களில் ஒரு வடிகட்டப்பட்ட முகமூடியை அணிவதன் மூலம் இதிலிருந்து பாதுகாக்கலாம்.
நுரையீரல் நோய்க்கு காரணமான பிற புறா தொடர்பான நோய்கள், "க்லமிடோபிலா சிட்டசி" (இது சிட்டகோஸிஸ் நோயை ஏற்படுத்துகிறது), "ஹிஸ்டோப்லாஸ்மா கேப்ஸுலடம்" (இது ஹிஸ்டோப்லாஸ்மோஸிஸ் நோயை ஏற்படுத்துகிறது) மற்றும் "க்ரிப்டோகோக்கஸ் நியோபார்மன்ஸ்" (இது க்ரிப்டோகோக்கோஸிஸ் நோயை ஏற்படுத்துகிறது) ஆகியவை ஆகும்.

பல வளர்ப்புப் பறவைகள் பல ஆண்டுகளாக தப்பித்துவிட்டன அல்லது விடுவிக்கப்பட்டுள்ளன. இவை ஃபெரல் புறாக்கள் உருவாகக் காரணமாய் இருந்துள்ளன. இவை பலவிதமான இறகு வண்ணங்களைக் கொண்டுள்ளன. என்றாலும் இவற்றுள் சில தூய மாடப் புறாக்களைப் போலவே இருக்கும். தூய காட்டு இனங்களின் பற்றாக்குறை அவை ஓரளவு ஃபெரல் பறவைகளுடன் கலந்ததன் காரணமாக ஏற்பட்டு உள்ளது. வளர்ப்புப் புறாக்கள் பெரும்பாலும் ஃபெரல் புறாக்களிடமிருந்து வேறுபடுகின்றன. ஏனென்றால் அவை வழக்கமாக ஒரு காலில் அல்லது இரு கால்களிலும் உலோக அல்லது பிளாஸ்டிக் வளையத்துடன் காணப்படுகின்றன. வளையங்களில் எண்கள் பொறிக்கப்பட்டிருக்கும். இந்த எண்கள் இவை ஒரு உரிமையாளரிடம் பதிவு செய்யப்பட்டுள்ளன என்பதைக் காட்டுகிறது.




</doc>
<doc id="316978" url="https://ta.wikipedia.org/wiki?curid=316978" title="நான்குபுரொப்பைலமோனியம் பெர்ருத்தேனேட்டு">
நான்குபுரொப்பைலமோனியம் பெர்ருத்தேனேட்டு

நான்குபுரொப்பைலமோனியம் பெர்ருத்தேனேட்டு "(Tetrapropylammonium perruthenate)" N(C3H7)4RuO4 என்ற வேதிவாய்ப்பாடு கொண்ட ஒரு வேதிச் சேர்மம் ஆகும். சில சந்தர்ப்பங்களில் இதை லே-கிரிப்பித் வினைப்பொருள் என்றும் டெட்ராபுரொப்பைலமோனியம் பெர்ருத்தேனேட்டு என்றும், அழைக்கிறார்கள். கரிமத் தோகுப்பு வினைகளில் இதுவொரு வினைப்பொருளாகப் பயன்படுத்தப்படுகிறது. டெட்ராபுரொப்பைலமோனியம் நேர்மின் அயனியும், பெர்ருத்தேனேட்டு (RuO4−) எதிர்மின் அயனியும் சேர்ந்து இச்சேர்மம் உருவாகிறது. ருத்தேனியம் நான்காக்சைடு ஓர் உயர் வினைத்திறன் மிக்க ஆக்சிசனேற்றியாக செயல்படுகிறது. ஆனால் இதிலிருந்து ஓரு எலக்ட்ரான் குறைக்கப்பட்ட வழிப்பொருள் மிதமான ஆக்சிசனேற்றும் சேர்மமாக உள்ளது. ஆல்ககால்களை ஆல்டிகைடுகளாக மாற்றும் வினைக்கும் , முதனிலை ஆல்ககால்களை கார்பாக்சிலிக் அமிலமாக மாற்றவும் இது பயன்படுத்தப்படுகிறது. உயர் வினையூக்கி மிகுத்தல் செயற்பாட்டில் அதிக அளவில் இணை ஆக்சிசனேற்றியுடன் இருபங்கு தண்ணீர் சேர்த்து பய்ன்படுத்தப்படுகிறது. இச்சூழலில், ஆல்டிகைடு தண்ணீருடன் வினைபுரிந்து ஓரிடத்த டையால் நீரேற்று அல்லது கெமினல் டையால் ஐதரேட்டு என்ற சேர்மமாக உருவாகிறது. மீண்டும் ஒருமுறை இதை ஆக்சிசனேற்றம் செய்வதால் உருவாகும் தண்ணீர், மூலக்கூற்று தூள் சேர்ப்பதன் மூலம் நீக்கப்படுகிறது .

நான்குபுரொப்பைலமோனியம் பெர்ருத்தேனேட்டு மிகுந்த விலைமதிப்பு மிக்கது என்றாலும் வினையூக்கி அளவிற்கு சிறிதளவில் பயன்படுத்தப்படுகிறது. மூலக்கூற்று ஆக்சிசன் அல்லது என்-மெத்தில்மார்ப்போலின் என்- ஆக்சைடு போன்ற இணை ஆக்சிசனேற்றிகளை விகிதவியல் அளவுகளில் சேர்த்து வினையூக்கச் சுழற்சி பராமரிக்கப்படுகிறது.


</doc>
<doc id="316980" url="https://ta.wikipedia.org/wiki?curid=316980" title="இந்திய விசிறிவால்">
இந்திய விசிறிவால்

இந்திய விசிறிவால் என்பது ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இத்தாலியன் அவுல் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும்.

இந்திய விசிறிவால் ஒரு ஆடம்பரப் புறா இனமாகும்; இவை இந்தியாவில் உருவாயின.

அவை ஒரு தனித்துவமான விசிறி வடிவ வாலைப் பெற்றுள்ளன மற்றும் ஆங்கிலேய விசிறிவால் புறாவை விட பெரியதாக இருக்கும். இவை பொதுவாக வெள்ளை நிறத்தில் பழுப்பு புள்ளிகளுடன் காணப்படும், எனினும் வளர்ப்பவர்கள் மேலும் புதிய வண்ணங்களை அறிமுகப்படுத்தியுள்ளனர். அவர்கள் கால்கள் இறகுகளால் மூடப்பட்டுள்ளன மற்றும் பறவைகள் கால் விரல்களில் நடக்கின்றன. இவற்றின் சராசரி எடை 13 அவுன்ஸ் (369 கிராம்) மற்றும் இவற்றின் சராசரி நீளம் 11 அங்குலம் (28 செ.மீ.) ஆகும். இதன் மார்பு நேராக நிமிர்ந்து தலையை விட உயர்ந்து உள்ளது. வால் இறகுகள் தலையணை போல் தலையைத் தாங்கியுள்ளன.

இவை ஒரு தடவைக்குப் பொதுவாக 2 அல்லது 3 முட்டைகளை இடுகின்றன. குஞ்சுகள் பறக்க 4 முதல் 6 வாரங்கள் எடுத்துக் கொள்கின்றன. பொதுவாக ஒரு ஜோடி, குஞ்சுகள் வெளிவந்து 21 நாட்களுக்கு பிறகு மீண்டும் முட்டைகளை இடுகின்றன.



</doc>
<doc id="316984" url="https://ta.wikipedia.org/wiki?curid=316984" title="இந்திய கோலா">
இந்திய கோலா

இந்திய கோலா டிரகூன் புறாக்களைப் போன்ற ஒரு சிறிய புறா இனமாகும். இவை சிவப்பு கண்களைக் கொண்டுள்ளன. இவை வேகத்திற்குப் பெயர்பெற்றவையாகும். இவற்றின் சராசரி வேகம் மணிக்கு 65-70 மைல்கள் ஆகும். இவை 10–11 மணி நேரம் நிற்காமல் பறக்கக்கூடியவை. இவை எங்கு சென்றாலும் வீடு திரும்பக்கூடிய சிறந்த ஹோமிங் ஆற்றல் பெற்றவையாகும், ஆனால் வளர்ந்த புறாக்களை பழக்கப்படுத்துவது கடினமானதாகும். 10-12 நாள் பறவைகளை வாங்கி கைகளின் மூலம் உணவு ஊட்டுவதன் மூலம் இவற்றைப் பழக்கப்படுத்தலாம்.




</doc>
<doc id="316988" url="https://ta.wikipedia.org/wiki?curid=316988" title="ஈரானிய ஹைஃப்லையர்">
ஈரானிய ஹைஃப்லையர்

ஈரானிய ஹைஃப்லையிங் டம்லர், ஐரோப்பாவில் "பெர்சிய ஹைஃப்லையிங் டம்லர்", ஈரானில் "டெஹ்ரானி" ஒரு வளர்ப்புப் புறாவாகும். இவை பல ஆண்டுகளாக போட்டிகளுக்காக வளர்க்கப்படுகின்றன. இவை சில நேரங்களில் கண்களில் இருந்து மறையும் படி மிக உயரத்தில் பறக்கக் கூடியவை. இவற்றின் கர்ணம் அடிப்பதற்கு முன் சுற்றக் கூடியவை. 

இவை 8-12 மணி நேரம் பறக்கக் கூடியவை.

இவை பல வண்ணங்களிலும், கொண்டையுடனும் கொண்டையற்றும் காணப்படுகின்றன.

இவை டெஹ்ரான், கசன் மற்றும் கோம் ஆகிய மூன்று ஈரானிய நகரங்களிலிருந்து முக்கியமாக டெஹ்ரானிலிருந்து வருகின்றன.

டேல் கேட்சின் "The Iranian Highflyer"
இவை நடுத்தர அளவிலான அலகுகளையும் வட்ட தலைகளையும் பெற்றுள்ளன.

டோனி மிர்செயடியின் http://www.kaftar.com




</doc>
<doc id="316991" url="https://ta.wikipedia.org/wiki?curid=316991" title="உக்ரைன் ஸ்கைகட்டர்">
உக்ரைன் ஸ்கைகட்டர்

உக்ரைன் ஸ்கைகட்டர் (போலந்து ஓர்லிக்) பறத்தலுக்காக வளர்க்கப்படும் ஒரு டிப்லர் புறாவாகும். இது மாடப்புறாவின் ஒரு வகையாகும். இவை பல நுற்றாண்டு தேர்ந்தெடுத்த இனப்பெருக்க முறையால் உருவாயின.

இவை தெற்கு உக்ரைனின் கிரிமியா பகுதியில் தோன்றின. இவற்றின் முதல் பதியப்பட்ட வரையறையானது மிகோலயேவ் நகரில் உருவாக்கப்பட்டது.

இவை நிகோலஜெவ்ஸ்கி பொகட்ஸி மற்றும் நிகோலஜெவ்ஸ்கி டோர்சோவி இனங்களின் குழுவாகும்.

இவை ஒரு கி.மீ. உயரத்திற்கு பறக்கக் கூடியவை, அதே உயரத்தில் சில நேரம் இருக்கக் கூடியவை.இவை கர்ணப் புறாக்களைப் போல் சுற்று வட்டத்தில் பறக்காமல், நேரே கூட்டில் இருந்து உயரே பறக்கக் கூடியவை.




</doc>
<doc id="316996" url="https://ta.wikipedia.org/wiki?curid=316996" title="மேலக்கொடுமலூர் குமரக்கடவுள் கோயில்">
மேலக்கொடுமலூர் குமரக்கடவுள் கோயில்

மேலக்கொடுமலூர் குமரக்கடவுள் கோயில் என்பது இராமநாதபுரம் மாவட்டம், மேலக்கொடுமலூரில் உள்ள முருகன் கோயிலாகும். 
முருகன் அசுரனை மழு என்ற சக்தி வாய்ந்த ஆயுதத்தால் அழித்துவிட்டு திரும்பும்போது, அங்கிருந்த முனிவர்கள் முருகனைக் கண்டுவணங்கினர். அந்த இடத்திலேயே (மேற்கு திசையில்) முருகன் நின்று அருளாசி வழங்கினார் என்று பக்தர்கள் நம்புகின்றனர். இதனால் இந்த ஊருக்கு மேலக்கொடுமழூர் என்ற பெயர் ஏற்பட்டது. மேலக்கொடுமழூர் என்றால் ‘வலிமைமிக்க மழு ஆயுதம் தாங்கி மேற்கு திசை நோக்கி நிற்கின்றவனின் ஊர்’ என்று பொருள். மேலக்கொடுமழுர் என்பது காலப் போக்கில் மருவி மேலக்கொடுமலூர் என மாறிவிட்டது எனக் கூறப்படுகிறது. இக்கோயிலை இராமநாதபுரம் சேதுபதி மன்னர் கட்டினார். இக்கோயில் மேற்கு பார்த்த நிலையில் உள்ளது, கோயில் இறைவனான முருகனும் மேற்கு பார்த்தபடி இருப்பது சிறப்பு. இங்கு குமரக்கடவுள் சுயம்பு மூர்த்தியாக சுமார் ஆறு அடி உயரத்தில் காட்சியளிக்கிறார். குமரனுக்கு வாரத்தில் திங்கள், வெள்ளி, ஆகிய இரு நாட்களில் மட்டும் தான் பகளில் அபிஷேகம் பூசை செய்யப்படுகிறது. மற்ற நாட்களில் .இரவில் மட்டுமே அபிஷேகம் மற்றும் பூசை செய்யப்படுகிறது.
இக்கோயிலுக்கு. 1926 ஆம் ஆண்டு முதன்முறையாக குடமுழுக்கு நடைபெற்றது. பின்னர் 2004 ஆம் ஆண்டு கோயில் புணரமைக்கப்பட்டபோது இக்கோயிலைப் பற்றி ஜவாது புலவர் பாடிய குமரையா பதிகத்தை கோயில் மதில் சுவரில் கல்வெட்டாகப் பதித்து கோயிலின் விமானத்தின் தெற்குப் பகுதியில் ஜவாது புலவரின் உருவத்தைச் சுதையில் அமைத்தனர்.
இக்கோயில் பாம்பன் சுவாமிகள், முகம்மது மீர் ஜவாது புலவர் ஆகியோரால் பாடப்பட்டது, மேலும் வேம்பத்தூர் கவிராஜ பண்டிதரால் "மேலக்கொடுமளுர் முருகன் ஞான உலா" என்ற இலக்கியம் பாடப்பட்டுள்ளது.


</doc>
<doc id="317001" url="https://ta.wikipedia.org/wiki?curid=317001" title="உரல் கோடிட்ட பிடரி புறா">
உரல் கோடிட்ட பிடரி புறா

இவை கழுத்தில் காணப்படும் நிறப்புள்ளி (பிடரி) காரணமாக இப்பெயர் பெற்றன. 

கோடிட்ட பிடரி புறாக்கள் உரல் பகுதிக்கு 18ம் நூற்றாண்டில் கொண்டுவரப்பட்டன. இவை கவுன்ட் ஒர்லாபின் புறாக் கூடுகளில் வளர்க்கப்பட்டன.

சிறிய உருவம், மார்பிலிருந்து வால் வரை 25 செ.மீ. நீளம். நெறிப்படுத்தப்பட்ட உடல். குட்டையான கழுத்து. அகன்ற மார்பு. வாலுக்கு நேரான அகன்ற முதுகு.


வெள்ளை.

தலை எலும்பின் மேற்பகுதியில் 10 மி.மீ. அளவில் ஒரு நிறப்புள்ளி. கழுத்தின் பிற்பகுதியில் "சிவப்பு நிறப்புள்ளி அல்லது பிடரி" உள்ளது. பிடரி சமச்சீராக கழுத்தின் பின்புறம் கீழே செல்கிறது. பிடரி முட்டை, பிறை அல்லது முக்கோணம் போன்ற வடிவில் இருக்கலாம். சிவப்பு நிற வால் மற்றும் வாலில் 2-3 செ.மீ. அகல வெண்ணிற கோடு. வாலின் கீழ் பகுதி வெள்ளை அல்லது சிவப்பு. மற்றபடி வெள்ளை நிறப் புறாவாகும். பெண் புறாக்களில் வாலிலுள்ள வெண் கோடு குறுகலாக உள்ளது.

நிற "தொப்பி" சற்றே தலை எலும்பின் மேற்பகுதி இருந்து "தவறிவிடுதல்". நிற பிடரி முதுகிலிருந்து கீழே செல்லுதல். பிடரி வடிவில் முக்கியமற்ற குறைபாடுகள். வாலின் கீழ் பகுதியில் மங்கலான வெள்ளைக் கோடு. வெள்ளை நிற கண்கள். மங்கலான சாம்பல் நிற வால்.

குறுகிய தலை. அலகு 10 மி.மீ.க்கும் நீளமாக இருத்தல்.கொண்டைகள், இறகு நிறைந்த கால்கள். வேறுபட்ட நிற கண்கள். வாலில் தாங்கப்படாத சிறகுகள்.பிடரி இறகுகளில் அல்லது இரைப்பையில் காணப்படுதல். பெரிய உடலமைப்பு. வாலில் வெண்ணிற இறகுகள். சிறகுகளிலும், உடலிலும் வண்ணத்துடன் இருத்தல். வெண்கோடு வாலில் இல்லாமல் இருத்தல். தலை எலும்பின் மேற்பகுதியில் நிறப்புள்ளி இல்லாமல் இருத்தல். கழுத்தில் பிடரி இல்லாமல் இருத்தல்.

புறா வகைகளின் பட்டியல்


</doc>
<doc id="317003" url="https://ta.wikipedia.org/wiki?curid=317003" title="எகிப்திய உழவாரப் புறா">
எகிப்திய உழவாரப் புறா

எகிப்திய உழவாரப் புறா பல ஆண்டுகள் தேர்ந்தெடுத்த இனப்பெருக்க முறையால் உருவான புறா இனமாகும். இவை உழவாரன் பறவை போன்றே காணப்படுவதால் இப்பெயர் பெற்றன. எகிப்திய உழவாரப் புறா மற்றும் அனைத்து வளர்ப்புப் புறா இனங்களும் மாடப் புறாவில் இருந்து உருவானவையாகும். இவை இவற்றின் நீண்ட சிறகுகளுக்காகவும், குறுகிய அலகுக்காகவும் அறியப்படுகின்றன. இவற்றில் பறத்தல் புறாக்கள் கண்காட்சி புறாக்களைவிட 1 அல்லது 2 அங்குலங்கள் குட்டையானவையாகும்.



</doc>
<doc id="317004" url="https://ta.wikipedia.org/wiki?curid=317004" title="எலிசிடர் புருசுலர்">
எலிசிடர் புருசுலர்

பழைய ஜெர்மானிய மேக்பை டம்லர் () பல ஆண்டுகள் தேர்ந்தெடுத்த இனப்பெருக்க முறையால் உருவாக்கப்பட்ட புறா இனமாகும். பழைய ஜெர்மானிய மேக்பை டம்லர், மற்றும் அனைத்து வளர்ப்புப் புறாக்களும் மாடப் புறாவில் இருந்து உருவானவையாகும்.



</doc>
<doc id="317005" url="https://ta.wikipedia.org/wiki?curid=317005" title="சிந்தல்பாடி சிவனீசுவரமுடையார் கோயில்">
சிந்தல்பாடி சிவனீசுவரமுடையார் கோயில்

சிந்தல்பாடி சிவனீசுவரமுடையார் கோயில் என்பது தர்மபுரி மாவட்டம், தரும்புரியில் இருந்து தென்கரைக்கோட்டை செல்லும் சாலையில் 28 கி.மீ தொலைவில் பாப்பிரெட்டிப்பட்டி வட்டம், மொரப்பூர் ஊராட்சி ஒன்றியத்துக்கு உட்பட்ட சிந்தல்பாடி என்ற ஊரில் உள்ள சிவன் கோயிலாகும். 
இக்கோயிலின் பழமையான கல்வெட்டு என்றால் அது 12 ஆம் நூற்றாண்டின் இரண்டாம் குலோத்துங்க சோழன் காலக் கல்வெட்டாகும். இதைக்கொண்டு பார்க்கும்போது இக்கோயில் 900 ஆண்டுகளுக்கு முற்பட்டது என அறியவருகிறது. 
இக்கோயில் மேற்கு நோக்கி அமைந்துள்ளது., தெற்கிலும் மேற்கிலும் என இருவாயிலகள் உள்ளன. இக்கோயில் திருவுண்ணாழி, இடைநாழி, மகாமண்டபம் ஆகியவற்றைக் கொண்டுள்ளது. அம்மன் கோயில் சிவன் கோயிலுக்கு வலப்புரமாக திருச்சுற்றுக்குள் அமைக்கப்பட்டுள்ளது. பரிவார தெய்வங்களாக காலபைரவர், விநாயகர் ஆகிய தெய்வங்கள் உள்ளனர். கோயிலின் விமானம் இருதள விமானமாகும். இக்கோயிலில் பழமைவாய்ததாக இருப்பினும் நாள் வழிபாடுகள் இல்லாமல் அர்சகரால் வாரவழிபாடு மட்டுமே செய்யப்படுகிறது.


</doc>
<doc id="317010" url="https://ta.wikipedia.org/wiki?curid=317010" title="கம்பைநல்லூர் தேசிநாதீசுவரர் கோயில்">
கம்பைநல்லூர் தேசிநாதீசுவரர் கோயில்

கம்பைநல்லூர் தேசிநாதீசுவரர் கோயில் என்பது தர்மபுரி மாவட்டம், கம்பைநல்லூர் என்ற ஊரில் உள்ள சிவன் கோயிலாகும். 
சோழர் ஆட்சிக்காலத்தில் அவர்களுக்கு கீழ்பட்ட அரசனாக 13 ஆம் நூற்றாண்டில் தகடூரை ஆட்சிபுரிந்தர் அதியமான் மரபைச் சேர்ந்த விடுகாதழகிய பெருமாள். அவர் கம்பைநல்லூரில் கோட்டை கட்டி ஆண்டுவந்தார். அவரால் அவரின் கோட்டையில் கட்டப்பட்டதே இக்கோயில்.
இக்கோயில் கம்பை நல்லூர் ஊரின் வடகிழக்கே உள்ளது. இக்கோயில் திருவுண்ணாழி, இடைநாழி, மகாமண்டபம், முன்மண்டபம் ஆகியவற்றைக் கொண்ட கற்றளி ஆகும். அம்மனுக்கு தனிக்கோயில் இல்லாமல் மகாமண்டபத்திலேயே சௌந்தராம்பாள் என்ற பெயரில் உள்ளார். இக்கோயில் விமானம் மூன்று நிலைகளுடன் உள்ளது. 


</doc>
<doc id="317015" url="https://ta.wikipedia.org/wiki?curid=317015" title="தஞ்சாவூர் வசிஷ்டேஸ்வரர் கோயில்">
தஞ்சாவூர் வசிஷ்டேஸ்வரர் கோயில்

தஞ்சாவூர் வசிஷ்டேஸ்வரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியில் அமைந்துள்ளது. வைப்புத்தலமான இத்தலம் சுந்தரர் பாடியதாகும். 

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இக்கோயிலில் உள்ள இறைவன் வசிஷ்டேஸ்வரர், கருணாசாமி, கருவேலநாதசுவாமி என்றழைக்கப்படுகிறார். இறைவி பெரியநாயகி, திரிபுரசுந்தரி என்றழைக்கப்படுகிறார்.

கிழக்கு நோக்கி கோயில் அமைந்துள்ளது.கிழக்கு வாயிலை ஒட்டி அமிர்த புஷ்கரணி என்றும் சூரிய புஷ்கரணி என்றும் அழைக்கப்படுகின்ற குளம் காணப்படுகிறது. மூலவர் சன்னதி கிழக்கு நோக்கிய நிலையில் உள்ளது. இவ்வாயிலின் வழியாக உள்ளே வந்தால் முதலில் கொடி மரமும் பலிபீடமும் காணப்படுகின்றன. அடுத்துள்ள மண்டபத்தில் வலது புறம் நர்த்தன கணபதி, முருகன், விநாயகர் ஆகியோரும், இடது புறம் சனீஸ்வரர், சூரியன், பைரவர் ஆகியோரும் உள்ளனர். மூலவர் சன்னதிக்கு முன்பாக வெளியில் வலது புறம் விநாயகரும், இடது புறம் முருகனும் உள்ளனர். இரு புறமும் துவார பாலகர்கள் உள்ளனர். கருவறைக்கு முன்னுள்ள மண்டபத்தில் நந்தியும் பலிபீடமும் உள்ளன. மூலவர் கருவறை கோஷ்டத்தில் ஞானசம்பந்தர், ஆடலரசர், அப்பர், கங்காளர், ரிஷிபத்தினி, விநாயகர், தட்சிணாமூர்த்தி, வசிஷ்டர் எனப்படும் அகஸ்தியர், அர்த்தநாரீஸ்வரர், லிங்கோத்பவர், கங்காளதேவர், கங்காதரர், பிரம்மா, வீணாதரர், காலசம்காரர், பிட்சாடனர், துர்க்கை ஆகியோர் உள்ளனர். அருகே துர்க்கையம்மன் சன்னதி உள்ளது. வடமேற்கே தல மரமான வன்னி மரம் உள்ளது. மரத்தின் முன்பாக பைரவரையும் நாகத்தையும் காணலாம். திருச்சுற்றில் வள்ளி தெய்வானையுடன் கூடிய முருகன், ஏழு லிங்கங்கள், தொடர்ந்து ஜுரகரேஸ்வரரைக் குறிக்கும் லிங்கம், கஜலட்சுமி ஆகியோருக்கு தனித்தனியாக சன்னதிகள் உள்ளன. வெளிச்சுற்றில் நான்கு புறமும் விநாயகர் சன்னதிகள் உள்ளன. மேற்கே வாயிலில் பாலதண்டாயுதபாணி சன்னதி உள்ளது.

மூலவர் சன்னதியின் இடது புறமாக உள்ள அம்மன் சன்னதி தெற்கு நோக்கிய நிலையில் உள்ளது.சன்னதியின் முன்புறம் இருபுறமும் துவாரபாலகிகள் உள்ளனர். கோயிலின் வெளிச்சுற்றில் நான்கு பக்கங்களிலும் வாயில்கள் காணப்பட்டபோதிலும் இந்தத் தென்புற கோயில் வாயில் மட்டுமே பயன்பாட்டில் உள்ளது. இந்த கோபுரத்தின் முன்பாக நந்தி மண்டபம் கோயிலின் வெளியே உள்ளது.

இக்கோயிலில் 1.4.1991இல் குடமுழுக்கு நடைபெற்றதற்கான கல்வெட்டு உள்ளது. 2 பிப்ரவரி 2017இல் இக்கோயிலின் குடமுழுக்கு நடைபெற்றது.


</doc>
<doc id="317020" url="https://ta.wikipedia.org/wiki?curid=317020" title="தருமபுரி அரியரநாதர் கோயில்">
தருமபுரி அரியரநாதர் கோயில்

தருமபுரி அரியரநாதர் கோயில் என்பது தர்மபுரி மாவட்டம், தருமபுரியில் உள்ள சிவன் கோயிலாகும். 
இக்கோயில் மூன்றாம் இராஜராஜ சோழன் காலத்தில் கட்டப்பட்டதாகும் சோழர் ஆட்சிக்காலத்திலும், அதற்குப்பின் போசளர், விஜயநகரப் பேரரசு காலங்களிலும் இக்கோயில் "இராசராசீசுவரமுடையார் கோயில்" என அழைக்கப்பட்டுவந்ததைக் கல்வெட்டுகள் தெரிவிக்கின்றன.
இக்கோயில் திருவுண்ணாழி, இடைநாழி, மகாமண்டபம், அம்மன் திருமுற்றம் முன்மண்டபம் ஆகியவற்றைக் கொண்ட கற்றளி ஆகும். அம்மனான "சௌந்தரநாயகி" தனிச்சந்னதி இல்லாமல் மகாமண்டபத்தின் வலப்புறத்தில் தெற்கு நோக்கியவாறு திருமுற்றம் அமைக்கப்பட்டுள்ளது. இக்கோயிலின் திருச்சுற்றில் தென்மேற்கில் செல்வ விநாயகரும், வடமேற்கில் தண்டாயுதபாணியாக முருகனும் உள்ளனர். 
இக்கோயிலின் தீர்தமாக கோயிலின் கிழக்கே ஒன்றரை கிலோமீட்டர் தொலைவில் உள்ள சனத்குமார ஆறும், தலமரமாக வில்வமும் உள்ளன.


</doc>
<doc id="317021" url="https://ta.wikipedia.org/wiki?curid=317021" title="பௌத்த யாத்திரை தலங்கள்">
பௌத்த யாத்திரை தலங்கள்

பௌத்த யாத்திரை தலங்கள் இந்தியாவின் கங்கைச் சமவெளியிலும், நேபாளத்தின் தெற்கிலும் மற்றும் இலங்கை, கம்போடியா போன்ற தென்கிழக்காசியா நாடுகளில் பல பௌத்த புனித யாத்திரைத் தலங்கள் உள்ளன.

கௌதம புத்தரின் நேரடித் தொடர்பான நான்கு முக்கிய பௌத்த யாத்திரைத் தலங்கள்; 
























</doc>
<doc id="317022" url="https://ta.wikipedia.org/wiki?curid=317022" title="கடகத்தூர் சோமேசுவரர் கோயில்">
கடகத்தூர் சோமேசுவரர் கோயில்

கடகத்தூர் சோமேசுவரர் கோயில் என்பது தர்மபுரி மாவட்டம், கடகத்தூரில் உள்ள சிவன் கோயிலாகும். 
இக்கோயிலின் பழைய கல்வெட்டு கி.பி 12 ஆம் நூற்றாண்டைச் சேர்ந்தது, எனவே இக்கோயில் 12 ஆம் நூற்றாண்டைச் சேர்ந்ததாகவோ அல்லது அதற்கு முற்பட்ட சோழர் காலக் கோயில் எனக் கருதப்படுகிறது. இக்கோயில் இறைவன் "சோளீசுவரமுடைய நாயனார்" என கல்வெட்டுகளில் அழைக்கப்படுகிறார். சோளீசுவரமுடையார் என்ற பெயரே பிற்காலத்தில் சோமேசுவரர் என மருவியிருக்கக்கூடும் எனக் கருதப்படுகிறது.

இக்கோயில் திருவுண்ணாழி, இடைநாழி, மகாமண்டபம் என அமைந்துள்ளது. அம்மனான "மீனாட்சி" தனிச்சந்னதி இல்லாமல் மகாமண்டபத்தின் வலப்புறத்தில் தெற்கு நோக்கியவாறு உள்ள திருமுற்றத்தில் உள்ளார். இக்கோயிலின் திருவுண்ணாழியின் வாயிலில் இடப்புறம் விநாயகரும், வலப்புறம் ஆறுமுகனும் உள்ளனர். 
இக்கோயிலுக்கு தலமரமாக வில்வம் உள்ளது.


</doc>
<doc id="317023" url="https://ta.wikipedia.org/wiki?curid=317023" title="கோவிந்தராஜ சுவாமி கோயில், திருப்பதி">
கோவிந்தராஜ சுவாமி கோயில், திருப்பதி

கோவிந்தராஜ சுவாமி கோயில், (Sri Govindarajaswamy Temple), இந்திய மாநிலமான ஆந்திரப் பிரதேசத்தின் சித்தூர் மாவட்டத்தில் திருப்பதி நகரத்தில் அமைந்துள்ளது. இக்கோயில் 1130இல் இராமானுசரால் நிறுவப்பட்டது.
இக்கோயில் திருமலை திருப்பதி தேவஸ்தானத்தின் நிர்வாகத்தில் இயங்குகிறது.

இக்கோயிலின் மூலவர் கோவிந்தராஜர் திருமலையில் குடிகொண்டுள்ள வெங்கடேஸ்வரருக்கு மூத்தவர் எனக் கருதப்படுகிறது.ஆதிசேஷன் மீது யோக நித்திரையில் கிழக்கு நோக்கி காட்சியளிக்கும் கோவிந்தராஜரின் காலடியில் ஸ்ரீதேவி மற்றும் பூமாதேவி உடனுறைந்துள்ளனர்.
கோவிந்தராஜர் கோயில் வளாகத்தினுள் பார்த்தசாரதி கோயில், கல்யாண வெங்கடேஸ்வர் கோயில்கள் துணைக் கோயில்களாக உள்ளது. மேலும் இக்கோயில் வளாகத்தில் புண்டரீக வல்லி, ஆண்டாள், ஆழ்வார்கள், இலக்குமி நாராயண சுவாமி, அனுமார், திருமலை நம்பி மற்றும் இராமானுசர் ஆகியவர்களின் தனி சன்னதிகள் அமைந்துள்ளது.




</doc>
<doc id="317035" url="https://ta.wikipedia.org/wiki?curid=317035" title="சங்காசியா">
சங்காசியா

சங்கிசா அல்லது சங்காசியா (Sankassa) பண்டைய இந்தியாவின் உத்தரப் பிரதேசத்தின், பருகாபாத் மாவட்டத்தில், சிராவஸ்தி அருகே அமைந்த பண்டைய நகரமாகும். கௌதம புத்தர் சுவர்க்கத்தில் மூன்று மாதங்கள் தங்கி அபிதம்மத்தை தனது தாய் மாயாதேவிக்கு அருளிய பின்னர் பூமியில் இறங்கிய இடமே சங்காசியா என பௌத்த சாத்திரங்கள் கூறுகிறது. 

அசோகர் இவ்விடத்தில் புத்தரின் நினைவாக யானை
தூபியையும், கௌதம புத்தரின் தாய் மாயாதேவிக்கு ஒரு விகாரையையும் நிறுவினார். 1842இல் அலெக்சாண்டர் கன்னிங்காம் சங்காசியா பௌத்த விகாரத்தை அகழ்வாராய்ச்சி செய்து கண்டெடுத்தார். பௌத்த சமயத்தவர்களுக்கு இவ்விடம் புனிதத் தலமாக விளங்குகிறது.

பண்டைய சங்காசியா நகரமானது உத்திர பிரதேசத்தின் ஃபரூக்காபாத் மாவட்டத்தில் தற்கால காம்பில்யம் மற்றும் கன்னோசி நகரங்களுக்கிடையே, காளி ஆற்றின் கரையில் அமைந்த சங்கிஸ்சா வசந்தபுரம் என்ற ஊர் என தற்போது அறியப்பட்டுள்ளது. சங்காசியா, பதேகர் நகரத்திலிருந்து 23 மைல் தொலைவில் உள்ளது.

விதேக மன்னர் சனகரின் தம்பி குசத்துவஜன் ஆண்ட பகுதிகளில் ஒன்று சங்கஸ்சிய நகரம் என இராமாயணம் குறித்துள்ளது.



</doc>
<doc id="317043" url="https://ta.wikipedia.org/wiki?curid=317043" title="பன்னாட்டுத் தர தொடர் எண்">
பன்னாட்டுத் தர தொடர் எண்

பன்னாட்டுத் தர தொடர் எண் (International Standard Serial Number அல்லது ISSN) என்பது எட்டு இலக்க தொடர் எண் ஆகும். இது நூல்கள், இதழ்களைத் தனித்துவமாக அடையாளப் படுத்துவதற்காக வழங்கப்படுகிறது. பொதுவாக ஒரே தலைப்பில் பல்வேறு பிரதிகளையும், தொகுதிகளையும் கொண்ட நூல்களை அடையாளம் காண்பதற்கும், பிற பயன்பாட்டிற்கும் இது பயன்படுகிறது.

1971-ம் ஆண்டு சீர்தரத்துக்கான அனைத்துலக நிறுவனம் இத்தொடர் எண்ணை அறிமுகம் செய்தனர். 1975-ம் ஆண்டு ISO 3297 என்ற பெயரில் தரமாக வெளியிட்டனர்.



</doc>
<doc id="317045" url="https://ta.wikipedia.org/wiki?curid=317045" title="அதியமான் கோட்டை காலபைரவர் கோயில்">
அதியமான் கோட்டை காலபைரவர் கோயில்

அதியமான் கோட்டை காலபைரவர் கோயில் என்பது தர்மபுரி மாவட்டம், தர்மபுரியில் இருந்து ஏழு கிலோமீட்டர் தொலைவில் உள்ள அதியமான் கோட்டையில் உள்ள ஒரு காலபைரவர் கோயிலாகும்.
இக்கோயிலை கட்டியது அதியமான் என கூறப்படுகிறது ஆனால் இதற்கு ஆதாரமில்லை. உண்மையில் இக்கோயிலைக் கட்டியது யார் என கல்வெட்டுகளில் தெளிவாகக் குறிப்பிடப்பட்டுள்ளது. போசள மன்னனான வீர நரசிம்மனின் தானைத்தலைவனான "மாதவ தண்ட நாயக்கனின்" அமைச்சனான "பரமெய் சகானி" என்பவராலேயே இக்கோயில் கட்டப்பட்டது என கி.பி 1235 ஆம் ஆண்டு கல்வெட்டு குறிக்கிறது. அக்காலத்தில் இக்கோயில் "பரமேசுவரமுடையார் கோயில்" என அழைக்கப்பட்டுவந்ததைக் கல்வெட்டுகள் தெரிவிக்கின்றன. 
இக்கோயில் திருவுண்ணாழி, இடைநாழி, மகாமண்டபம், முன்மண்டபம் ஆகியவற்றைக் கொண்ட தெற்கு நோக்கிய கோயிலாகும். திருவுண்ணாழியில் காலபைரவர் நான்கு கரங்களுடன் முன்னிரு கைகளில் ஒரு கையில் சூலம் ஏந்தியும் மறுகையில் சின் முத்திரையோடும் பின்னிரு கைகளில் அங்குசத்தையும் டமாரத்தையும் ஏந்தி நின்ற கோலத்தில் தன் ஊர்தியான நாயுடன் உள்ளார்.



</doc>
<doc id="317046" url="https://ta.wikipedia.org/wiki?curid=317046" title="ரோடைட்டு">
ரோடைட்டு

ரோடைட்டு அல்லது ரோடியத் தங்கம் "(Rhodite or rhodian gold)" இயற்கையிலேயே காணப்படும் ஒரு தாதுப்பொருளாகும். தங்கமும் ரோடியமும் இத்தாதுவில் கலந்துள்ளன. மெக்சிகோவிலும், கொலம்பியாவிலும் 1825 ஆம் ஆண்டு கிடைத்த தாதுவில் 34 முதல் 43 சதவீதம் ரோடியம் கலந்திருந்ததாக அறியப்படுகிறது. ரோடைட்டு தாது நொறுங்குத் தன்மையைக் கொண்டுள்ளது. 15.5 முதல் 16.8 கிராம்/சென்டிமீட்டர் அடர்த்தியுடன் காணப்படுகிறது .


</doc>
<doc id="317048" url="https://ta.wikipedia.org/wiki?curid=317048" title="வெண்ணிற ஆடை நிர்மலா">
வெண்ணிற ஆடை நிர்மலா

வெண்ணிற ஆடை நிர்மலா (இயற்பெயர்: ஏ. பி. சாந்தி), கும்பகோணத்தில் பிறந்த இவர், 65-களில் வெளியான"வெண்ணிற ஆடை" என்ற திரைப்படத்தில் நடிகையாக அறிமுகமானார். சுமார் 200 படங்களில் நடித்துள்ள இவர், மலையாளத்தில் "உசா குமாரி" என அறியப்பட்டார். இவர் ஒரு பரதநாட்டிய கலைஞரும் கூட.





</doc>
<doc id="317051" url="https://ta.wikipedia.org/wiki?curid=317051" title="அளேபுரம் இலட்சுமி நரசிம்மர் கோயில்">
அளேபுரம் இலட்சுமி நரசிம்மர் கோயில்

அளேபுரம் இலட்சுமி நரசிம்மர் கோயில் என்பது தர்மபுரி மாவட்டம், பென்னாகரத்தில் இருந்து நான்கு கிலோமீட்டர் தொலைவில் தென்மேற்கில் உள்ள "அளேபுரம்" என்னும் ஊரில் உள்ள ஒரு நரசிம்மர் கோயிலாகும். 
நான்முகன் ஒகேனக்கல்லில் தான் மேற்கொண்ட வேள்வியை முடித்துக்கொண்டு திரும்பும்போது அளேபுரத்தில் நரசிம்மரின் திருவுருவை நிலை நிறுத்தியதாக தொன்மம் நிலவுகிறது.
இக்கோயிலில் விஜயநகர மன்னனான அச்சுத தேவ ராயன் ஆட்சிக்காலத்திய கன்னடக் கல்வெட்டு இங்கு ஒரு பலகைக் கல்லில் உள்ளது. கி.பி 1534 ஆம் ஆண்டைச் சேர்ந்து இந்தக் கல்வெட்டைக் கொண்டு பார்க்கும்போது இக்கோயில் 500 ஆண்டுகளுக்கு முற்பட்டது என தெரியவருகிறது.

இக்கோயில் திருவுண்ணாழி, இடைநாழி, வேதமண்டபம், மகாமண்டபம் ஆகியவற்றைக் கொண்டுள்ளது. திருவுண்ணாழியில் நரசிம்மர் உக்கிர மூர்த்தியாக எட்டுக் கைகளோடு, ஒரு கையில் இரணியகசிபுவின் தலைலையும், மற்றொரு கையில் அவன் காலையும் பிடித்தபடியும், இரண்டு கைகளால் அவனது வயிற்றை கிழித்தபடியும், வேறு இரு கைகளில் அவனின் குடலை மாலைபோல பிடித்த நிலையில், மற்று இரு கைகளில் சங்கு சக்கரம் ஏந்திய நிலையில் உள்ளார். மகாமண்டபத்தில் இடப்புறத்தில் இராமர், இலக்குவன், சீதை ஆகியோருக்கான திருமுற்றமும், வலப்புறத்தில் தெற்கு நோக்கிய ஆஞ்சனேயர் திருமுற்றம் ஆகியன உள்ளன.
இக்கோயிலில் தேரோட்டமானது 42 ஆண்டுகளாக நடைபெறாமல் இருந்துவந்தது. இதனையடுத்து தேரோட்டம் நடத்த ஏற்பாடுகள் செய்யப்பட்டு 2018 சூன் 26 அன்று நடந்தது. 


</doc>
<doc id="317058" url="https://ta.wikipedia.org/wiki?curid=317058" title="வாணிஸ்ரீ">
வாணிஸ்ரீ

வாணிஸ்ரீ, (இயற்பெயர் இரத்தின குமாரி, பிறப்பு: ஆகத்து 3, 1948) ஒரு தென்னிந்தியத் திரைப்பட நடிகை ஆவார். இவர் தெலுங்கு மற்றும் தமிழ் படங்களிலும், சில கன்னட படங்களிலும் நடித்துள்ளார். இவர் மூன்று முறை தென்னிந்திய பிலிம்பேர் விருது, உட்பட நந்தி விருது, தமிழ்நாடு மாநில திரைப்பட விருது ஆகியவற்றைப் பெற்றுள்ளார்.

இவர், இத்தரு அம்மாயிலு (1972), "கங்கா மங்கா", "சீவனா சோதி"(1975), மற்றும் "சில்பி கிருட்டிணடு" (1978) போன்ற தெலுங்கு படங்களில் இரட்டை வேடங்களில் நடித்துள்ளார். இவர் சிவாஜி கணேசனுடன் உயர்ந்த மனிதன் (1968), நிறை குடம் (1969), வசந்த மாளிகை (1972), சிவகாமியின் செல்வன் (1974), வாணி ராணி (1974) மற்றும் நல்லதொரு குடும்பம் (1979) போன்ற பல படங்களில் நடித்துள்ளார்.

1970 களின் பிற்பகுதியில், திரைப்படங்களில் நடித்த பிறகு 1980 ஆம் ஆண்டு ஜீப்பிலி பாலகிருஷ்ணா என்பவரை திருமணம் செய்துக் கொண்டார். அதன் பிறகு திரைப்படங்களில் நடிக்காமல் சிறிது காலம் விலகி இருந்தாா். இவருக்கு ஒரு மகன் மற்றும் ஒரு மகள் உள்ளனர். பின்பு 1980 களின் பிற்பகுதியில் அம்மா வேடங்களில் நடிக்க ஆரம்பித்தார்.




</doc>
<doc id="317065" url="https://ta.wikipedia.org/wiki?curid=317065" title="ஆனந்தன் (திரைப்படம்)">
ஆனந்தன் (திரைப்படம்)

ஆனந்தன் (அல்லது அக்னி புராண மகிமை) ஒரு இந்திய தமிழ்த் திரைப்படமாகும். 1942 ஆம் ஆண்டு வெளியான இத்திரைப்படத்தை எஸ். டி. எஸ். யோகி தயாரித்து இயக்கியிருந்தார். எம். வி. மணி, எஸ். டி. ஆர். சந்திரன், பி. சரஸ்வதி, கிருஷ்ணகாந்த், கே. வி. ஜீவா ஆகியோர் முக்கிய பாத்திரங்களில் நடித்தனர்.

இந்தக் கதை சுமார் 2000 ஆண்டுகளுக்கு முன் நடைபெற்றது. 
வசந்த மகாராஜா ஒரு நாட்டின் அரசர். ஆட்சியை நடைமுறைப்படுத்தும் அதிகாரியாக அவரது இராஜகுரு இருக்கிறார். இந்த இராஜகுரு ஒரு தீயவன். 
நாட்டிலே ஆனந்தன் என்ற ஒரு மதகுரு இருக்கிறார். இந்த மதகுருவை மயக்கும்படி அரண்மனை நாட்டியக்காரி மோகினியை இராஜகுரு அனுப்புகிறார். ஆனால் மோகனா ஆனந்தனின் பக்தை ஆகிறாள்.
இதனால் ஆத்திரமுற்ற இராஜகுரு, ஆனந்தனை நிஷ்டை நிலைக்குக் கொண்டு போய் அவனது உடலை அசைவற்றதாக ஆக்கிவிடுகிறார். பின்னர், அசைவற்ற ஆனந்தனின் உடலை எடுத்துச் சென்று படுக்கையில் தூங்கிக் கொண்டிருக்கும் மகாராணிக்குப் பக்கத்தில் வைத்து விடுகிறார். 
மதகுருவும் மகாராணியும் ஒரே கட்டிலில் படுத்திருப்பதை மகாராஜா பார்த்துவிடுகிறார். அவர்கள் இருவரையும் உயிருடன் எரித்துக் கொல்லும்படி கட்டளையிடுகிறார்.
ஆனந்தன் தன் இரு கண்களையும் தோண்டியெடுத்து மோகினியிடம் கொடுக்கிறான். ஆனால் அக்கண்கள் நழுவிச் சென்று கைலாசத்திலே சிவபெருமானைச் சென்றடைகின்றன.
நிலைமையை அறிந்த சிவன், பார்வதியுடன் வந்து ஆனந்தனையும் மகாராணியையும் காப்பாற்றுகிறார்.
அரசன் புத்தி தெளிந்து இறைவனிடம் மன்னிப்பு கேட்கிறான்.
இராஜகுரு தான் செய்த கொடிய செயல்களுக்குத் தண்டனையாகக் கண்பார்வையை இழக்கிறார்.


</doc>
<doc id="317076" url="https://ta.wikipedia.org/wiki?curid=317076" title="கொட்டாப்புளி ஜெயராமன்">
கொட்டாப்புளி ஜெயராமன்

கொட்டாப்புளி ஜெயராமன் என அறியப்பட்ட கே. பி. ஜெயராமன் தமிழ்த் திரைப்பட நகைச்சுவை நடிகராவார். தேவகன்யா திரைப்படத்தில் கொட்டாப்புளி எனும் கதைப்பாத்திரத்தில் நடித்ததால், "கொட்டாப்புளி" ஜெயராமன் என அழைக்கப்படலானார். 




</doc>
<doc id="317090" url="https://ta.wikipedia.org/wiki?curid=317090" title="போவியைட்டு">
போவியைட்டு

போவியைட்டு "(Bowieite)" என்பது (Rh,Ir,Pt)S, என்ற வாய்ப்பாடு கொண்ட ரோடியம்-இரிடியம்-பிளாட்டினத்தின் சல்பைடு கனிமம் ஆகும். அலாசுகாவின் குட்நியூசு விரிகுடாவில் பிளாட்டினம்-கலப்புலோகம் நக்கெட்சுவில் இக்கனிமம் காணப்படுகிறது . ஒளிபுகா கனிமங்களை அடையாளப்படுத்தும் ஆய்வில் ஈடுபட்டிருந்த பிரித்தானிய விஞ்ஞானி சிடான்லி போவி (1917-2008) இக்கனிமத்தைக் கண்டறிந்த பின்னர் அனைத்துலக கனிமவியல் கூட்டமைப்பு 1984 இல் இக்கனிமத்திற்கு போவியைட்டு எனப் பெயரிட்டது . 


</doc>
<doc id="317099" url="https://ta.wikipedia.org/wiki?curid=317099" title="காம்பில்யம்">
காம்பில்யம்

காம்பில்யம் (Kampil) இந்திய மாநிலமான உத்திரப் பிரதேசத்தின் ஃபரூக்காபாத் மாவட்டத்தில் அமைந்த நகரப் பஞ்சாயத்து ஆகும். மகாபாரத காலத்தில் தெற்கு பாஞ்சால நாட்டின் தலைநகராக விளங்கிய காம்பில்யம் நகரம், ஃபரூக்காபாத்திலிருந்து 45 கிலோ மீட்டர் தொலைவில் அமைந்துள்ளது.

காம்பில்யம் நகரம் பண்டைய பாஞ்சால நாட்டின் தலைநகராக விளங்கியது. பாஞ்சால நாட்டின் மேற்கில் குரு நாடு, சூரசேனம், மத்சய நாடுகளும், கிழக்கில் நைமிசாரண்ய காடுகளும் இருந்தனர்.

மகாபாரத காலத்தில் அருச்சுனன், துருபதனை வெற்றி கொண்ட பின்பு பாஞ்சால நாட்டை, வடக்கு பாஞ்சாலம், தெற்கு பாஞ்சாலம் என இரண்டாகப் பிரிக்கப்பட்டது. காம்பில்யத்தை தலைநகராகக் கொண்ட தெற்கு பாஞ்சாலத்தை துருபதனும்; வடக்கு பாஞ்சாலத்தை துரோணரின் அசுவத்தாமனும் ஆண்டனர். 
சமண சமயத்தின் 13வது தீர்த்தங்கரர் "விமல்நாத்தின்" பிறப்பிடமாக காம்பில்யம் நகரம் கருதப்படுகிறது. விமல்நாத்திற்கு காம்பில்யம் நகரத்தில் இரண்டு சமணக் கோயில்கள் அமைந்துள்ளது.

2001ஆம் ஆண்டு மக்கள்தொகை கணக்கெடுப்பின் படி, காம்பில்யம் நகரத்தின் மொத்த மக்கள் தொகை 8475 ஆகும். அதில் ஆண்கள் 54% ஆகவும், பெண்கள் 46% ஆகவும் உள்ளனர். கல்வி அறிவு 47% ஆக உள்ளது. ஆறு வயதிற்குட்பட்டவர்கள் 21% ஆகவுள்ளனர். 




</doc>
<doc id="317100" url="https://ta.wikipedia.org/wiki?curid=317100" title="விக்கிரமசீலா">
விக்கிரமசீலா

விக்கிரமசீலா (Vikramashila) (IAST: ) பாலப் பேரரசு மற்றும் நந்தர்கள் காலத்தில் தற்கால பிகார் மாநிலத்தில் பௌத்த சமயத்தின் முக்கிய கல்வி மையமாக விளங்கியது.
பாலப் பேரரசர் தர்மபாலர் (783 - 820) விக்கிரமசீலா பௌத்த கல்வி மையத்தை நிறுவினார். இக்கல்வி மையத்தை தில்லி சுல்தான் முகமது பின் பக்தியார் கில்ஜியின் படைகள் கி பி 1200 முற்றிலும் சிதைத்து விட்டது.
பண்டைய விக்கிரமசீலா நகரம், தற்கால பிகார் மாநிலத்தின் பாகல்பூர் மாவட்டத்தின் ஆண்டிசக் எனும் கிராமத்தின் பெயர் கொண்டுள்ளது. இக்கிராமம் பாகல்பூரிலிருந்து கிழக்கில் 50 கிலோ மீட்டர் தொலைவில் உள்ளது.

விக்கிரமசீலாவைப் பற்றிய குறிப்புகள் திபெத்திய பௌத்த சாத்திரங்கள் மூலமாக அறியப்படுகிறது.

நாலந்தா மற்றும் தக்சசீலாவைப் போன்று விக்கிரமசீலா பௌத்தக் கல்வி மையத்தில் நூற்றிக்கும் மேற்பட்ட ஆசிரியர்களும், ஆயிரத்திற்கும் மேற்பட்ட மாணவர்களும் பயின்றனர்.



</doc>
<doc id="317105" url="https://ta.wikipedia.org/wiki?curid=317105" title="சுவீடனின் கஸ்டாவஸ் அடால்பஸ்">
சுவீடனின் கஸ்டாவஸ் அடால்பஸ்

கஸ்டாவ் இரண்டாம் அடால்ஃப் (9 டிசம்பர் 1594 – 6 நவம்பர் 1632); கஸ்டாவஸ் அடால்பஸ், அல்லது கஸ்டாவஸ் அடால்பஸ் தி கிரேட் (, ), 1611 முதல் 1632 வரை சுவீடனின் மன்னராக பதவி வகித்தவராவார். சுவீடனை ஒரு சக்தி வாய்ந்த நாடாக () உருவாக்கியதில் முக்கியப் பங்கு வகித்தார். இவர் முப்பதாண்டுப் போரில் சுவீடனை இராணுவ மேலாதிக்கத்திற்கு இட்டுச் சென்றார்.

இவர் உலகின் மிகச் சிறந்த இராணுவ தளபதிகளில் ஒருவராக கருதப்படுகிறார்.


</doc>
<doc id="317106" url="https://ta.wikipedia.org/wiki?curid=317106" title="கொண்டாட்ட நாட்கள்">
கொண்டாட்ட நாட்கள்

இந்தக் கட்டுரை குறிப்பிடத்தக்க கொண்டாட்ட நாட்களை மாதவாரியாக வரிசைப்படுத்தித் தருகிறது. இவை பல்வேறு அரசுகளாலோ குழுக்களாலோ நிறுவனங்களாலோ குறிப்பிட்ட தலைப்பு அல்லது நிகழ்ச்சி அல்லது குழு தொடர்பான விழிப்புணர்வை ஏற்படுத்த கொண்டாடப்படுகின்றன.


















</doc>
<doc id="317118" url="https://ta.wikipedia.org/wiki?curid=317118" title="வாட் பிரா தாட் தோய் சுதீப்">
வாட் பிரா தாட் தோய் சுதீப்

வாட் பிரா தாட் தோய் சுதீப் (Wat Phra That Doi Suthep) (, தாய்லாந்து நாட்டின் "சியாங் மாங்" மாகாணத்தில் உள்ள தேரவாத பௌத்தப் பிரிவை சேர்ந்த விகாரையாகும். இவ்விகாரை 309 படிகள் கொண்ட தோய் சுதீப் எனும் மலையில் அமைந்திருப்பதால் இவ்விகாரைக்கு இப்பெயர் உண்டாக காரணமாயிற்று.
இப்பௌத்த விகாரை தூபியுடன் 1383இல் நிறுவப்பட்டது. பிற்காலங்களில் இவ்விகாரை விரிவுபடுத்தப்பட்டது.

செப்புத் தகடுகளால் வேயப்பட்ட இவ்விகாரையில் தூபிகள், அடுக்குத் தூபிகள், ஆலய மணிகள், அருங்காட்சியகம், மரகத்திலான புத்தர் மற்றும் விநாயகர் சிலைகள் உள்ளது.




</doc>
<doc id="317120" url="https://ta.wikipedia.org/wiki?curid=317120" title="வாட் பிரா சி ரத்தின மகாதாட்">
வாட் பிரா சி ரத்தின மகாதாட்

வாட் பிரா சி ரத்தின மகாதாட் (Wat Phra Si Rattana Mahathat) (; "Temple of Great Jewelled Reliquary"), வழக்கமாக இப்பௌத்த அடுக்குத் தூபிவை "வாட் யாய்" (Wat Yai (; "பெரிய கோயில்") என்று அழைக்கிறார்கள். தாய்லாந்து கட்டிடக் கலை நயத்தில் கட்டப்பட்ட இந்த அடுக்குத் தூபி, தாய்லாந்து நாட்டின் "பிட்சனுலோக்" மாகாணத்தின் அமைந்துள்ளது.

"வாட் பிரா சி இரத்தின மகாதாட்" அடுக்குத் தூபி கி பி 1357இல் தாய்லாந்தின் "சுகதோய்" மன்னர் "லிதாய்" என்பவரால் நிறுவப்பட்டது.

பின்னர் வந்த தாய்லாந்து மன்னர்களால் இந்த அடுக்குத் தூபி விரிவாக்கப்பட்டு, அழகிய தங்க புத்தர் சிலை நிறுவப்பட்டது. 



</doc>
<doc id="317126" url="https://ta.wikipedia.org/wiki?curid=317126" title="டையசால்டு">
டையசால்டு

டையசால்டு "(Diazald)" என்ற வர்த்தகப் பெயர் கொண்ட என்–மெத்தில்-என் – நைத்திரசோ-பி-தொலுயீன்சல்போனமைடு( N-Methyl-N-nitroso-p-toluenesulfonamide) ஒரு நைட்ரசன் சேர்மமாகும். இச்சேர்மத்தின் மூலக்கூற்று வாய்ப்பாடு CHNOS ஆகும். நச்சுத்தன்மை மிக்கதும், நிலைப்புத்தன்மை அற்றதுமான ஈரசோமெத்தேனை, தயாரிப்பதற்கு உதவும் முன்னோடிச் சேர்மமாக இச்சேர்மம் உள்ளது. இச்செயல்முறையை மேற்கொள்வதற்கு எளிதிலும் பாதுகாப்பாகவும் கையாள்வதற்கு உற்ற சேர்மமாக டையசால்டு கருதப்படுகிறது. 

சோடியம் ஐதராக்சைடு அல்லது பொட்டாசியம் ஐதராக்சைடு போன்ற ஒரு காரத்தை இதனுடன் சேர்க்கும்பொழுது ஒரு நீக்க வினை தோன்றுகிறது. இவ்வினையில் ஈரசோமெத்தேனும் உடன் விளைபொருளாக பாரா தொலுயீன்சல்போனிக் அமிலமும் உருவாகின்றன. இவ்வினைக்கான வினைவழி முறை இங்கு கொடுக்கப்பட்டுள்ளது.


</doc>
<doc id="317129" url="https://ta.wikipedia.org/wiki?curid=317129" title="அக்கினேனி குடும்பராவ்">
அக்கினேனி குடும்பராவ்

அக்கினேனி குடும்பராவ் இந்தியாவைச் சேர்ந்த தெலுங்குத் திரைப்பட இயக்குநர், தயாரிப்பாளர் மற்றும் எழுத்தாளர் ஆவார்.


தேசியத் திரைப்பட விருதும் நந்தி விருதும் இவருக்கு வழங்கப்பட்டன. 
பன்னாட்டுத் திரைப்படத் திருவிழாவிலும் இவர் கௌரவிக்கப்பட்டார்.

1973 இல் இவர் தெலுங்கில் எழுதிய சொரஜ்ஜம் என்னும் புதினம் ஆங்கிலத்தில் மொழி பெயர்ப்பாகி வெளிவந்துள்ளது.


</doc>
<doc id="317135" url="https://ta.wikipedia.org/wiki?curid=317135" title="ஆராய்ச்சி மணி (மனுநீதி சோழன்)">
ஆராய்ச்சி மணி (மனுநீதி சோழன்)

ஆராய்ச்சி மணி () அல்லது மனுநீதி சோழன் 1942 ஆம் ஆண்டு வெளியான ஒரு தமிழ்த் திரைப்படமாகும். பி. கே. ராஜா சாண்டோ இயக்கத்தில் உருவான இத்திரைப்படத்தில் பி. பி. ரங்காச்சாரி, எம். ஆர். சந்தானலட்சுமி, எஸ். பாலச்சந்தர், எஸ். வரலட்சுமி, ஏ. ஆர். சகுந்தலா, என். எஸ். கிருஷ்ணன், டி. ஏ. மதுரம் ஆகியோர் முக்கிய பாத்திரங்களில் நடித்தனர்..

திருவாரூரைத் தலைநகரமாகக் கொண்டு ஆட்சி செய்த மனுநீதிச் சோழன் என்ற மன்னன் நீதி வழுவாமைக்குப் புகழ் பெற்றவன் என பழைய தமிழ் நூல்களில் தகவல் காணப்படுகிறது. ஒரு பசுக் கன்றின் மீது தேரேற்றி அக்கன்றைக் கொன்றான் என்பதற்காகத் தன் மகன் மீது தேரேற்றி அவனைக் கொன்றான் எனவும் பின்னர் கடவுள் தோன்றி அவனது மகனையும், கன்றையும் மீண்டும் உயிர் பெறச் செய்தார் எனவும் அக்கதையில் கூறப்பட்டுள்ளது. <br>
ஆயினும் இந்த திரைப்படத்தில் அந்தச் சம்பவத்துக்கு முக்கியத்துவம் கொடுக்காமல் பின்னர் நடந்த சம்பவங்கள் பற்றியே கதை பின்னப்பட்டுள்ளது.
அரசகுமாரன் வேட்டைக்குச் சென்ற இடத்தில் ஒரு பெண்ணைக் கண்டு அவள் மீது காதல் வயப் படுகிறான். அப்பெண்ணும் அவனை விரும்புகிறாள்
அந்தப்பெண் ஒரு அமைச்சரின் மகள். இவர்கள் காதலை அந்த அமைச்சர் விரும்பவில்லை. 
அரசன் அரசகுமாரனுக்கு முடிசூட்டுகிறார்.
அரசகுமாரன் அமைச்சரின் மகளை எவ்வாறு திருமணம் செய்கிறான் என்பதே மீதிக் கதையாகும்.

பி. பி. ரங்காச்சாரிஎம். ஆர். சந்தானலட்சுமிஎஸ். பாலச்சந்தர்எஸ். வரலட்சுமிஏ. ஆர். சகுந்தலாஎன். எஸ். கிருஷ்ணன்டி. ஏ. மதுரம்பி. எஸ். சந்திரா"மாஸ்டர்" ராதாசி. பி. விஸ்வநாதன்எம். ஆர். சாமிநாதன்எஸ். கோசல்ராம்டி. ஆர். லட்சுமிநாராயணன்பி. பி. இராமலிங்கம்டி. பி. பொன்னுசாமி பிள்ளைஆர். ஜி. எல். நடராஜசுந்தரம்எம். எஸ். தனலட்சுமிஆர். ஏ. லட்சுமிராணிநடனம் — கலாமண்டலம் மாதவன் தங்கமணி சித்ரலேகா குழு

கோவையில் இயங்கி வந்த கந்தன் கம்பெனி நிறுவனத்துக்குச் சொந்தமாக இருந்த கந்தன் கலையகத்தில் இந்தத் திரைப்படம் தயாரிக்கப்பட்டது. அவர்களது புகழ் பெற்ற தயாரிப்புகளில் இத்திரைப்படமும் ஒன்றாகும். தற்போது இந்த நிறுவனமோ அல்லது கலையகமோ இல்லை.

இத் திரைப்படத்தின் பாடல்களுக்கு இசையமைத்தவர் ஸ்ரீநிவாச ராவ் ஷிண்டே. பாடல்களை இயற்றியவர் கம்பதாசன். பாடல்கள் அனைத்தும் கருநாடக இசை இராகங்களில் அமைக்கப்பட்டிருந்தன. பாடல்களைப் பாடியோர்: எஸ். பாலச்சந்தர், எஸ். வரலட்சுமி, என். எஸ். கிருஷ்ணன், டி. ஏ. மதுரம் ஆகியோர். பின்னணி பாடியவர்கள் பற்றி தகவல் இல்லை.<br>
இத்திரைப்படத்தின் பாட்டுப்புத்தகத்தின்படி படத்தில் 20 பாடல்கள் இடம்பெற்றிருந்தன. .


</doc>
<doc id="317137" url="https://ta.wikipedia.org/wiki?curid=317137" title="செம்மஞ்சேரி குன்னிராமன் நாயர்">
செம்மஞ்சேரி குன்னிராமன் நாயர்

செம்மஞ்சேரி குன்னிராமன் நாயர் (26, சூன் 1916) கதகளி நடனக் கலைஞர் ஆவார். கேரளத்தில் கோழிக்கோடு மாவட்டத்தில் உள்ள செம்மஞ்சேரியைச் சேர்ந்தவர். 

சென்னையில் ஓராண்டு தங்கிப் பாலசரஸ்வதியிடம் பரத நாட்டியம் கற்றுக் கொண்டார்.
15 ஆம் அகவையில் குரு கருணாகர மேனன் என்பவர் நடத்திக் கொண்டிருந்த கதகளி நடனக் குழுவில் சேர்ந்து கதகளி நடனத்தைக் கற்றுக் கொண்டார்.
தொடக்கக் காலத்தில் திரௌபதி வேடத்தில் நடித்தார். கதகளி நடனத்தில் கிருட்டினராக நடித்து மக்களிடம் பெரும் புகழ் பெற்றார். 1948 இல் கேரளத்தில் கன்னுரில் பரத நாட்டியப்பள்ளி ஒன்றைத் தொடங்கினார். 1948 இல் பேரி சர்க்கசு நிறுவனத்தில் சேர்ந்தார். கிருட்டினா கோபிகா நடனத்தைக் ஆடிக்காட்டினார். 1983 இல் செலிய கதகளி வித்தியாலயம் என்ற பெயரில் செலிய என்ற அவருடைய சொந்த ஊரில் தொடங்கினார். முத்திரை என அழைக்கப்படும் இவருடைய கை நளினங்கள் நடனம் பார்ப்பவர்களைப் பரவசப்படுத்தும் தன்மை கொண்டவை.


http://www.hindustantimes.com/morefromlifestyle/meet-the-100-year-old-kathakali-dancer-kunhiraman-nair/story-6wjhZH2a0edhkbQMJz9pFO.html


</doc>
<doc id="317157" url="https://ta.wikipedia.org/wiki?curid=317157" title="ஒற்றைக் கருவன் பல்லுருவாக்கம்">
ஒற்றைக் கருவன் பல்லுருவாக்கம்

ஒற்றைக் கருவன் பல்லுருவாக்கம் (single-nucleotide polymorphism) அல்லது ஒகப எனச் சுருக்கமாகக் கூறப்படும் இந்நிகழ்ச்சி தனிக் கருவனில் ஏற்படும் மாற்றமாகும். இது மரபணுத்தொகையின் குறிப்பிட்ட இருப்பில் ஏற்படுகிறது. இந்த ஒவ்வொரு மாற்றமும் ஒரு மக்கள்தொகைக்குள் கணிசமான அளவுக்கு அமைகிறது (காட்டாக, >1%).

எடுத்துக்காட்டாக, மாந்தனின் மரபந்தொகையின் ஒரு குறித்த அடி இருப்பில் உள்ள அடி C பெரும்பாலான தனியர்கள் அனைவரிலும் அமையும் வாய்ப்புள்ளது. ஆனால் சில சிறுபான்மையான தனியர்களில், இந்த இருப்பில் அடி A அமைந்துவிடுகிறது . இந்தக் குறித்த இருப்பில் ஓர் ஒற்றை கருவன் பல்லுருவாக்கம் உள்லது. இந்த அடியிருப்புக்கு வாய்ப்புள்ள இரு கருவன் வேறுபாடுகளாக இவ்விருப்புக்கான மாற்றுமரபு அலகுகளான C அல்லது A இரண்டில் ஒன்று அமையலாம்.

ஒகபக்கள் பரந்துபட்ட பல நோய்கள் உருவாகும் வாய்ப்பை ஏற்படுத்துகின்றன; எடுத்துக்காட்டாக, sickle-cell anemia, β-thalassemia and cystic fibrosis ஆகியவை ஒகபக்களால் உருவாகின்றன. நம் உடல்நலிவின் கடுமையும் அதற்குத் தரும் மருத்துவத்துக்கு உடல் ஆற்றும் துலங்கலும்/எதிர்வினையும் மரபியலான மாற்றங்களின் உருவாக்கங்களே ஆகும். எடுத்துக்காட்டாக, APOE (அபோலிப்போபுரதம் E) மரபனில் அமையும் ஓர் ஒற்றைக் கருவன் பல்லுருவாக்கம் அல்சீமர் நோய் உருவாக்கும் உயர் வாய்ப்பு இடரைக் கொண்டுள்ளது.




</doc>
<doc id="317166" url="https://ta.wikipedia.org/wiki?curid=317166" title="இந்தியாவின் வருவாய் வட்டங்கள்">
இந்தியாவின் வருவாய் வட்டங்கள்

இந்தியாவின் வருவாய் வட்டங்கள் அல்லது இந்தியாவின் தாலுகாக்கள் (Tehsils of India) என்பது இந்திய நிர்வாக அலகான மாவட்டங்களின் துணை வருவாய் மாவட்டங்கள் ஆகும். வருவாய் வட்டங்கள் பல இந்திய மாநிலங்களில் தாலூகா என்றும், மண்டல் என்றும் சமூக வளர்ச்சி வட்டாரம் (Community Development Block) என்றும் உட்கோட்டம் என்றும், வட்டம் என்றும் அழைக்கப்படுகின்றன.

இந்திய மாநிலங்களில், தாலுகா எனப்படும் துணை மாவட்டங்கள் பல்வேறு பெயர்களில் அழைக்கப்படுகிறது.

மொத்தம்: 
அனைத்திந்தியா அளவில் = 5564


</doc>
<doc id="317171" url="https://ta.wikipedia.org/wiki?curid=317171" title="சாரங்கதாரா (1935 திரைப்படம்)">
சாரங்கதாரா (1935 திரைப்படம்)

சாரங்கதாரா 1935 ஆம் ஆண்டு வெளிவந்த 6,000 அடி நீளமுடைய சரித்திர தமிழ்த் திரைப்படமாகும். லோட்டஸ் பிக்சர்ஸ் பட நிறுவனம் தயாரித்து, வி. எஸ். கே. பதம் இயக்கிய இத்திரைப்படத்தில், கே. ஸ்ரீனிவாசன், டி. எம். சாரதாம்பாள் உள்ளிட்ட பலரும் நடித்துள்ளனர்.


</doc>
<doc id="317172" url="https://ta.wikipedia.org/wiki?curid=317172" title="அஹதிய்யா பாடசாலை">
அஹதிய்யா பாடசாலை

அஹதிய்யா பாடசாலை என்பது இலங்கையில் வாழும் முஸ்லிம்க்ளுக்கு இஸ்லாமியக் கல்வியை கற்றுக் கொடுக்கும் பாடசாலைகளின் வலையமைப்பாகும். இப்பாடசாலைகள் வாரத்தில் ஒவ்வொரு ஞாயிற்று கிழமைகளிலும் நடைப்பெறுகிறது. இவ் வலையமைப்பு 'மத்திய அஹதிய்யா பாடசாலைகள் சம்மேளனம்'(Central Ahadiyyah Schools Federation) எனப்படும் தாய் நிறுவனத்தினால் இயக்கப்படுகிறது. பல துறைகளையும் சார்ந்த இஸ்லாமிய மற்றும் சமூகப்பற்றுமிக்க ஆண், பெண் இரு பாலாரையும் கொண்ட தொண்டர் ஆசிரியர்களால் இப்பாடசாலை மாணவர்களுக்கு மார்க்கக் கல்வி ஊட்டப்படுகிறது.

</doc>
<doc id="317173" url="https://ta.wikipedia.org/wiki?curid=317173" title="திருத்தொண்ட நாயனார் (1935 திரைப்படம்)">
திருத்தொண்ட நாயனார் (1935 திரைப்படம்)

திருத்தொண்ட நாயனார் அல்லது சிறு தொண்ட நாயனார் 1935 ஆம் ஆண்டு வெளிவந்த 14,885 அடி நீளமுடைய புராண தமிழ்த் திரைப்படமாகும். மாலிக் பிக்சர் கார்பரேஷன் - ராதா பிலிம்ஸ் பட நிறுவனம் தயாரித்து, சி. வி. ராமன் இயக்கிய இத்திரைப்படத்தில், டி. கே. சுந்தரப்பா, சௌர்ணாம்பாள் உள்ளிட்ட பலரும் நடித்துள்ளனர்.


</doc>
<doc id="317175" url="https://ta.wikipedia.org/wiki?curid=317175" title="ஹரிச்சந்திரா (1935 திரைப்படம்)">
ஹரிச்சந்திரா (1935 திரைப்படம்)

ஹரிச்சந்திரா அல்லது ஹரிஸ் சந்திரா 1935 ஆம் ஆண்டு வெளிவந்த 18,937 அடி நீளமுடைய புராண தமிழ்த் திரைப்படமாகும். பயோனீர் பிலிம்ஸ் பட நிறுவனம் தயாரித்து, பிரபுல்லா கோஷ் இயக்கிய இத்திரைப்படத்தில், வி. ஏ. செல்லப்பா, டி. பி. ராஜலட்சுமி உள்ளிட்ட பலரும் நடித்துள்ளனர்.


</doc>
<doc id="317182" url="https://ta.wikipedia.org/wiki?curid=317182" title="லவங்கி (திரைப்படம்)">
லவங்கி (திரைப்படம்)

லவங்கி 1946 ஆம் ஆண்டு வெளியான இந்திய தமிழ் திரைப்படமாகும். ஒய். வி. ராவ் தயாரித்து, இயக்கி வெளியிட்ட இத்திரைப்படத்தில் ஒய். வி. ராவ், குமாரி ருக்மணி, பி. ஆர். பந்துலு, கே. ஆர். ஜெயம்மா, கே. சாரங்கபாணி, கே. ஆர். செல்லம், டி. ஆர். ராமச்சந்திரன் ஆகியோர் முக்கிய பாத்திரங்களில் நடித்தனர். 

லவங்கியின் கதை வரலாறும் கற்பனையும் கலந்த ஒன்றாகும். பேரரசன் ஷாஜஹானின் அவைக்களப் புலவராக இருந்தவர் என நம்பப்படும் ஜெகந்நாத பண்டிதர் என்ற பிரபல புலவர் ஒருவரை மையப்படுத்தி கதை அமைக்கப்பட்டுள்ளது.

சம்ஸ்கிருத பண்டிதரான ஜெகந்நாத பண்டிதர் பல மொழிகளில் பாண்டித்தியம் உடையவர். அவர் காமேஸ்வரி என்ற கிராமத்து இளம்பெண் ஒருத்தியை திருமணம் செய்துள்ளார். புகழும், பொருளும் சேர்க்க எண்ணி பண்டிதர் ஊரை விட்டுக் கிளம்புகிறார். பல இடங்களுக்கும் சென்றபின் டில்லியில் பேரரசர் ஷாஜஹானின் அவைக்களப் புலவராக நியமிக்கப்படுகிறார்.

ஆண்டுகள் பலவாகின. ஊரை விட்டுச் சென்ற கணவன் திரும்பாததால் மனைவி காமேஸ்வரி துயரத்தில் இருக்கிறாள். மேலும் வறுமை, ஊரார் பழிச்சொல் என்பவற்றுக்கு ஆளாகிறாள். ஊரிலிருந்த முத்தண்ணா என்பவனும் அவனது மனைவியும் காமேஸ்வரிக்குத் தொல்லை கொடுக்கின்றனர். 

துன்பம் தாங்க முடியாமல் காமேஸ்வரி டில்லிக்குப் புறப்படுகிறாள், அங்கே ராணி மும்தாஜ் அவளை ஒரு தீயவனின் பிடியிலிருந்து காப்பாற்றித் தன்னுடன் அழைத்துச் செல்கிறாள். காமேஸ்வரி தன் கணவனான புலவரைச் சந்திக்க ராணி ஏற்பாடு செய்கிறாள். ஆனால் புலவர் காமேஸ்வரி யாரென்றே மறந்துவிட்டார்.

ராணி மும்தாஜின் ஏற்பாட்டில் காமேஸ்வரி தன் தோற்றத்தை மாற்றி லவங்கி என பெயரையும் மாற்றுகிறாள். ராணியின் மாளிகையில் அவளது நடனத்தைப் பார்த்த பேரரசர் ஷாஜஹான் அவளை அரசவையில் நடனமாட ஏற்பாடு செய்கிறார். லவங்கியின் நடனம் எல்லோரையும் கவருகிறது.

புலவரின் பிறந்த நாளன்று அவருக்கு என்ன பரிசு வேண்டும் எனப் பேரரசர் கேட்க, தனக்கு லவங்கி வேண்டும் எனப் புலவர் பதில் சொல்கிறார்.

புலவருக்கும் லவங்கிக்கும் திருமணம் செய்து வைக்க ஏற்பாடு நடக்கிறது. திருமண வைபவத்தின் போது லவங்கியின் கழுத்தில் ஒரு மாங்கல்யம் இருப்பதைப் புலவர் கண்டு அவள் ஒரு ஏமாற்றுக்காரி என அரசரிடம் முறையிடுகிறார்.

புலவருக்கு எவ்வாறு உண்மையை உணர்த்தி அவரும் அவர் மனைவியும் மீண்டும் எப்படி ஒன்று சேர்கிறார்கள் என்பதே மீதிக்கதை.

இத்திரைப்படத்தில் இடம் பெற்ற நகைச்சுவை காலத்தால் முந்தியது. கே. சாரங்கபாணி, கே. ஆர். செல்லம் ஆகியோரின் மகன் டி. ஆர். ராமச்சந்திரன். மகன் ஒரு அசடன். இவன் ஒரு நாள் தன் தாயிடம் திருமண நாளின் முதலிரவில் என்ன நடக்கும் என்று கேட்கிறான். அப்போது அங்கு பிச்சை கேட்க வந்த ஒரு நாடோடிப் பெண் அவனிடம் தான் அதற்கு விடை சொல்லித்தருவதாக அவனைக் கூட்டிச் செல்கிறாள். பின்னர் டி. ஆர். ராமச்சந்திரனுக்குத் திருமணம் நடக்கிறது. தாலி கட்டும் சமயத்தில் அந்த நாடோடிப் பெண் திடீரென அங்கு வந்து தான் அவனது குழந்தையுடன் கர்ப்பமாக இருப்பதாகச் சொல்கிறாள்.

பதிவு செய்யப்பட்ட வரலாற்றின்படி ஜெகந்நாத பண்டிதர் லவங்கி என்ற முஸ்லிம் பெண்ணைத் திருமணம் செய்ததாக உள்ளது. ஆனால் ராவ் கதையை மாற்றி எழுதினார். சென்னையின் பழமையான நியூடோன் கலையகத்தில் இத்திரைப்படம் படமாக்கப்பட்டது. ஜிதேன் பானர்ஜி ஒளிப்பதிவு செய்தார். எஃப். நாகூர் கலை, காட்சி ஜோடனை செய்தார். கதை, இசை, நகைச்சுவை எல்லாம் நன்றாக இருந்தும் ராவ் திருப்திப்படும் அளவுக்கு திரைப்படம் வெற்றி பெறவில்லை. இத்திரைப்படம் பின்னர் இந்தியில் மொழிமாற்றம் செய்யப்பட்டது.

திரைப்படத்துக்கு சி. ஆர். சுப்பாராமன், ஹெச். பத்மநாப சாஸ்திரி ஆகியோர் இசையமைத்தனர். பாடல்களை இயற்றியவர் பாபநாசம் சிவன். பம்பாயைச் சேர்ந்த செல்வி அஜூரியின் நடனம் ஒன்றும் படத்தில் இடம் பெற்றது. அவரது கவர்ச்சி உடை பலரின் புருவத்தை உயர்த்த வைத்தது. "வாசக்காரர் போலத் தோணுதே" என்ற ராவும் ருக்மிணியும் பாடிய பாடல் பிரபலமானது.


</doc>
<doc id="317186" url="https://ta.wikipedia.org/wiki?curid=317186" title="சயனோகார்பன்">
சயனோகார்பன்

சயனோகார்பன்கள் "(Cyanocarbons)" என்பவை பல சயனைடு வேதி வினைக்குழுக்களை கொண்டிருக்கும் வேதிச்சேர்மங்களின் ஒரு தொகுதியாகும். ஐதரோ கார்பன்களில் இருக்கும் ஒன்று அல்லது அதற்கு மேற்பட்ட ஐதரசன் அணுக்களுக்குப் பதிலாக சயனைடு தொகுதிகள் மாற்றீடு செய்யப்பட்டு இவை உருவாகின்றன, எனவே இவற்றைப் பொதுவாக கரிமச் சேர்மங்கள் என்று வகைப்படுத்துகிறார்கள். இத்தொகுதியின் மூத்த உறுப்பினராக C(CN)4 (நான்குசயனோ மீத்தேன் அல்லது கார்பன் டெட்ராசயனைடு) கருதப்படுகிறது. கரிம வேதியியலாளர்கள் பொதுவாக சயனைடுகளை நைட்ரில்கள் என்பர். 

பொதுவாக, சயனைடு ஒரு எதிர்மின்னூட்ட பதிலி ஆகும். இதனால், எடுத்துக்காட்டாக, சயனைடு-பதிலீடு செய்யப்பட்ட கார்பாக்சிலிக் அமிலங்கள் மூத்த உறுப்பினர்களை விட வலிமையுடன் இருக்க முனைகின்றன. உடனிசைவு கட்டமைப்புகள் வெளிப்படுத்தும் உள்ளடங்கா எதிர்மின் சுமையை சயனைடு குழுக்களால் எதிர்மின் அயனிகளாக நிலைப்படுத்திக் கொள்ள இயலும். 

சயனோகார்பன்கள் என்பவை பல சயனைடு வேதிவினைக் குழுக்களைக் கொண்டு, வேதிப்பண்புகளில் குறிப்பிடத்தக்க மாற்றங்களை அவற்றில் ஏற்படுத்தக்கூடிய கரிமச் சேர்மங்கள் ஆகும்'.
சில முக்கியமான சயனோகார்பன்கள்:






</doc>
<doc id="317207" url="https://ta.wikipedia.org/wiki?curid=317207" title="இந்திரசபா (1936 திரைப்படம்)">
இந்திரசபா (1936 திரைப்படம்)

இந்திரசபா 1936 ஆம் ஆண்டு வெளிவந்த 14,000 அடி நீளமுடைய புராண தமிழ்த் திரைப்படமாகும். ஸ்ரீனிவாஸ் சினிடோன் பட நிறுவனம் தயாரித்து, ஆர். பிரகாஷ் இயக்கிய இத்திரைப்படத்தில், டி. கே. சுந்தரப்பா, கே. சாந்ததேவி, எஸ். என். ரங்கனாதன், ஜெ. சுசீலா உள்ளிட்ட பலரும் நடித்துள்ளனர்.


</doc>
<doc id="317208" url="https://ta.wikipedia.org/wiki?curid=317208" title="உஷா கல்யாணம் (1936 திரைப்படம்)">
உஷா கல்யாணம் (1936 திரைப்படம்)

உஷா கல்யாணம் உடன் கிழட்டு மாப்பிள்ளை என (இருபட இணைப்பு) 1936 ஆம் ஆண்டு வெளிவந்த புராண தமிழ்த் திரைப்படமாகும். முருகன் டாக்கீ பிலிம் கம்பெனி பட நிறுவனம் தயாரித்து, கே. சுப்பிரமணியம் இயக்கிய இத்திரைப்படத்தில், பாஸ்கரதாஸ், சதாசிவதாஸ் போன்றோர் பாடல்கள் படைத்து, சி. வி. வி. பந்துலு, எஸ். டி. சுப்புலட்சுமி, எம். வி. கிருஷ்ணப்பா, எம். எஸ். பட்டம்மாள் உள்ளிட்ட பலரும் நடித்திருந்தனர்.

உஷா கல்யாணம் திரைப்படத்துடன், "கிழட்டு மாப்பிள்ளை" எனும் படமும் திரையிடப்பட்டது. இப்படத்தில், என். எஸ். கிருஷ்ணனும், டி. ஏ. மதுரமும் முதன்மை வேடமேற்று நடித்திருந்தனர்.


</doc>
<doc id="317210" url="https://ta.wikipedia.org/wiki?curid=317210" title="ரிசிக்ளோன்">
ரிசிக்ளோன்

ரிசிக்ளோன் (சூறாவளி எனத் தமிழில் பொருள்படும உருசிய மொழியில்: Циклон)இது முன்னாட் சோவியத் ஒன்றியத்தினால் முதலாவதாக உருவாக்கப்பட்ட புவியின் இடச் சேவையை வழங்கும் செய்மதியாகும் இதைத் தற்போது உருசிய விண்வெளிப் படையினர் நிருவாகித்து வருகின்றனர். 

1967 இற்கும் 1978 இற்கும் இடைப்பட்ட காலப்பகுதியில் 31 செய்மதிகள் கப்புஸ்டின் ரார், பலிஸ்டிக் ஏவுதளங்களில் இருந்து கொஸ்மோஸ் - 3, கொஸ்மோஸ்-எம் ரக ராக்கெட்டுகள் ஊடாக வானில் ஏவிவிடப்பட்டது. இக்கருத்திட்டமானது 1950 களில் உருவாக்கப்பட்டு 1962 இல் திட்ட முன்வரைவானது அங்கீகரிப்பட்டிருந்தாலும் 1972இலேயே பல்வேறு காலதாமங்களுக்கு மத்தியில் இயங்குநிலைக்குக் கொண்டுவரப்பட்டது. பருஸ் செப்ரா செய்மதிகள் இதைத் தொடர்ந்து வந்தது. உருசியா தற்போது குளொனொஸ் செய்மதிகளை இயக்கி வருகின்றது. 

ரிசிக்ளோன் அணுகப்பட்டது 26 அக்டோபர் 2016.


</doc>
<doc id="317220" url="https://ta.wikipedia.org/wiki?curid=317220" title="பைதரணி ஆறு">
பைதரணி ஆறு

பைதரணி ஆறு அல்லது வைதரணி ஆறு (Baitarani River or River Vaitarani (, சமஸ்கிருதம்:वैतरणी नदी) இந்திய மாநிலமான ஒடிசாவின் ஆறு முக்கிய ஆறுகளில் ஒன்றாக உள்ளது.

பைதரணி ஆறு, ஒடிசாவின் கேந்துஜர் மாவட்டத்தின் கிழக்குத் தொடர்ச்சி மலைகளில் உள்ள "குப்தகங்கா மலையில்" 900 மீட்டர் உயரத்தில் உற்பத்தியாகிறது. பைதரணி ஆறு ஜார்கண்ட் மற்றும் ஒடிசா மாநிலங்களின் எல்லையாக அமைந்துள்ளது. பைதரணி ஆறு 65 துணை ஆறுகள் கொண்டது. 

பைதரணி ஆறு ஒடிசா மாநிலத்தின் எட்டு மாவட்டங்களின் வழியாக 260 கிலோ மீட்டர் தொலைவு வரை பாய்ந்து, இறுதியில் வங்காள விரிகுடாவில் கலக்கிறது. பைதரணி ஆறும் அதன் துணை ஆறுகளும் ஒடிசாவின் 61,920 ஏக்கர் விளைநிலங்களுக்கு நீர் ஆதாரமாக உள்ளது. 


</doc>
<doc id="317222" url="https://ta.wikipedia.org/wiki?curid=317222" title="சிவநாத் ஆறு">
சிவநாத் ஆறு

சிவநாத் ஆறு (Shivnath River) மகாநதியின் பெரிய துணை ஆறுகளில் ஒன்றாகும். சிவநாத் ஆறு, சத்தீஸ்கர் மாநிலத்தின் ராஜ்நாந்துகாவ் மாவட்டத்தின் "பனாபரஸ் மலையில்" 624 மீட்டர் உயரத்தில் உற்பத்தியாகும் சிவநாத் ஆறு வடக்கு மற்றும் கிழக்கில் 300 கிலோ மீட்டர் தொலைவிற்கு பாய்ந்து, சத்தீஸ்கர் மாநிலத்தின் சம்பல் மாவட்டத்தின் "சிவ்ரிநாராயாணன்" எனுமிடத்தில் மகாநதியுடன் கலக்கிறது.


</doc>
<doc id="317223" url="https://ta.wikipedia.org/wiki?curid=317223" title="பிராம்மணி ஆறு">
பிராம்மணி ஆறு

பிராம்மணி ஆறு (Brahmani river) கிழக்கு இந்திய மாநிலமான ஒடிசாவில் பாயும் பருவ கால ஆறாகும். தெற்கு கோயல் ஆறு மற்றும் சங்கு ஆறுகள் சந்திக்குமிடத்திலிருந்து உற்பத்தி ஆகும் பிராம்மணி ஆறு, சுந்தர்கட், தேபகட், அனுகோள், டேங்கானாள், கட்டக் மற்றும் ஜாஜ்பூர் மாவட்டங்கள் வழியாக 480 கிலோ மீட்டர் தொலைவிற்குப் பாய்ந்து பின்னர் மகாநதி மற்றும் பைதரணி ஆறுகளுடன் கலந்து வங்காள விரிகுடாவின் "தம்ரா" எனுமிடத்தில் கலக்கிறது. 

ஒடிசாவில் மட்டும் பிராம்மணி ஆறு 39,003 சதுர கிலோ மீட்டர் பரப்பு நிலங்களுக்கு நீர் ஆதாரமாக உள்ளது.


</doc>
<doc id="317228" url="https://ta.wikipedia.org/wiki?curid=317228" title="கடல் ஊசி மீன்">
கடல் ஊசி மீன்

கடல் ஊசி மீன் (garfish, "Belone belone", அல்லது sea needle), என்பது ஒரு வகை கடல் மீனாகும். இவை அத்திலாந்திக்குப் பெருங்கடல், நடுநிலக் கடல், கரிபியக் கடல் மற்றும் பால்டிக் கடல் பகுதிகளில் காணப்படுகிறது.

இந்த மீன் நீண்டு மெல்லியதான மற்றும் தட்டையான உடலமைப்பைக் கொண்டது. இவை வரை வளரக்கூடியவை. இவற்றின் நீண்ட கூரிய பற்கள் நிறைந்த மூக்கே இவற்றின் ஆயுதமாக உள்ளது. இவற்றின் மார்பு, முதுகுப்புற மற்றும் குத துடுப்புகள் நன்கு நீண்டு அமைந்துள்ளன மற்றும் பின்புறமுள்ள முதுகு, குதத் துடுப்புகள் எதிரெதிராக இரண்டும் ஒரே தோற்றத்தில் உள்ளன. உடல் நீலம் தோய்ந்த பச்சை நிறத்துடனும் வயிற்றுப்பகுதி வெள்ளி சாம்பல் நிறத்துடனும் இருக்கும். மேலும் இதன் எலும்புகளும் பச்சை நிறத்தில் இருக்கும் .


</doc>
<doc id="317237" url="https://ta.wikipedia.org/wiki?curid=317237" title="வேளா மீன்">
வேளா மீன்

வேளா மீன் (Sawfish) அல்லது தச்சன் சுறா (Carpenter shark) என்பது ஒரு திருக்கை குடும்ப மீனாகும். இவற்றிற்கு நீண்ட தட்டையான கொம்பு அல்லது முக்கு உள்ளது. கொம்பின் இரு ஒரங்களிலில் ரம்பப் பற்கள் போன்ற கூரான பற்கள் உள்ளன. இந்த மீன்களில் பல இனங்கள் உள்ளன. இந்த மீன்கள் நீளம்வரை வளரக்கூடியன. இக்குடும்ப மீன்கள்பற்றி பெரியதாக அறியப்படாமல் உள்ளது காரணம் இவைபற்றி சிறிய அளவே ஆய்வு செய்யப்பட்டுள்ளது. இதன் பெயர் பண்டைய கிரேக்க மொழியில்: πρίστης "prístēs" "saw, sawyer". இருந்து பெறப்பட்டது.

இந்த வாள் சுறாக்களின் தனித்துவமான அமைப்பு தன் நீண்ட வாள் கொம்பு அமைப்புதான். இவை இந்தக் கொம்பு, கடலடி சகதியைக் கிளறி அங்கு மறைந்திருக்கும் கடல் உயிரினங்களை வேட்டையாட உதவுகிறது. மேலும் மீன் கூட்டங்களில் புகுந்து தன் வாள் கொம்பால் மீன்களைத் தாக்கிக் காயமாக்கி தத்தளிக்கும் மீனை பிடித்து உண்ணும்.


</doc>
<doc id="317240" url="https://ta.wikipedia.org/wiki?curid=317240" title="உலகக் கைகழுவும் நாள்">
உலகக் கைகழுவும் நாள்

உலகக் கைகழுவும் நாள் ("Global Handwashing Day-GHD") உலக மக்கள் நாள்தோறும் தங்களது கைகளை நீர் மற்றும் சோப்பு கொண்டு கழுவி சுத்தமாக வைத்திருக்க வேண்டியதன் அவசியத்தை உணர்த்தும் நோக்கத்தோடு பன்னாட்டளவில் அனுசரிக்கப்படுகிறது. 2008 ஆம் ஆண்டு தொடங்கி ஒவ்வொரு ஆண்டும் அக்டோபர் 15 ஆம் நாள் உலகக் கைகழுவும் நாளாக கடைபிடிக்கப்படுகிறது. கைகளைக் கழுவிச் சுத்தமாக வைத்திருப்பது நோய்த்தடுப்புக்கு ஒரு முக்கிய வழியாகும் என்ற விழிப்புணர்வை ஏற்படுத்துவதே இந்நாளின் நோக்கமாகும்.



</doc>
<doc id="317245" url="https://ta.wikipedia.org/wiki?curid=317245" title="ஜேதவனம்">
ஜேதவனம்

ஜேதவனம் (Jetavana) பரத கண்டத்தின் பண்டைய நகரமான சிராவஸ்தி அருகே கௌதம புத்தர் மற்றும் பௌத்த பிக்குகள் தங்குவதற்காகவும், பௌத்த தத்துவங்களை மக்களுக்கு எடுத்துரைப்பதற்காகவும், அனாதபிண்டிகன் என்ற செல்வந்தன் புத்தருக்கு தானமான வழங்கிய தோட்டமாகும்.
பல்லாண்டுகள் இந்த ஜேடவனத்தில் தங்கிய கௌதம புத்தர் தனது சீடர்களிடத்தும் பொது மக்களிடத்தும் சொற்பொழிவாற்றி பௌத்த தம்மங்களை கற்பித்தார்.
யுவான் சுவாங், பாசியான் போன்ற சீன பௌத்த யாத்திரீகர்கள் ஜேடவனம் மற்றும் சிராவஸ்தி நகரம் தொடர்பான தகவல்களை தமது வரலாற்றுக் குறிப்பேடுகளில் குறித்துள்ளனர்.

அனாதபிண்டிகனின் அழைப்பிற்கிணங்க, கௌதம புத்தர் சிராவஸ்தி நகரத்திற்கு தனது சீடர்களுடன் வருகை தர ஒப்புக்கொண்டார்.
புத்தரும் அவரது சீடர்களும் தங்குவதற்கும், பௌத்த தர்மங்களை மக்களிடையே கற்பிக்கவும் ஏற்ற இடமாக சிராவஸ்தி நகரத்திற்கு வெளியே இருந்த மரம், செடி, கொடிகள் கொண்ட பெரிய ஜேடவனத்தை, அனாதபிண்டிகன் அளவிற்கதிகமான வெள்ளி நாணயங்களை, ஜேடவனம் முழுவதுமாக நிரப்பியதன் மூலம், ஜேடவன உரிமையாளருக்கு விலையாகக் கொடுத்து வாங்கி புத்தருக்கு தானமாக வழங்கினார். மேலும் ஜேடவனத்தில் விகாரையும் புத்தர் தங்குவதற்குக் குடிலையும் அமைத்தார்.

உள்ளூர் மக்களால் சாகேத்-மாகேத் (Sahet-Mahet) என்று அழைக்கப்படும் இடம் ஜேடவனம் மற்றும் சிராவஸ்தியின் தற்கால சிதிலங்கள் என்பதைக் கி மு ஆறாம் நூற்றாண்டைச் சேர்ந்த சீனத்துறவிகளின் குறிப்புகளைக் கொண்டு அலெக்சாண்டர் கன்னிங்காம் கண்டறிந்தார்.

தற்போது ஜேடவனம் வரலாற்றுப் பூங்காவாகப் பாதுகாக்கப்படுகிறது. ஜேடவனத்தில் உள்ள சிதிலமடைந்த விகாரைகளும், புத்தர் தங்கிருந்த குடிலும் தூபிகளும் பராமரிக்கப்பட்டு பொதுமக்கள் பார்வையிட அனுமதிக்கப்படுகின்றது. முக்கிய பௌத்த யாத்திரைத் தலங்களில் ஜேடவனமும், சிராவஸ்தியும் ஒன்றாக உள்ளது.




</doc>
<doc id="317247" url="https://ta.wikipedia.org/wiki?curid=317247" title="கோதாவரீஷ் மிஸ்ரா">
கோதாவரீஷ் மிஸ்ரா

பண்டிட் கோதாவரீஷ் மிஸ்ரா ("Pandit Godabarish Mishra, (1886 - 1956") இந்திய ஒடிசாவின் புகழ்பெற்ற சமூக சேவகரும், கவிஞரும், மற்றும் இலக்கிய மேதையுமான இவர், அரசியல்வாதி, பதிப்பாசிரியர், கட்டுரையாளர், மற்றும் எழுத்தாளர் என பன்முகம் கொண்டவராக அறியப்படுகிறார். 

இந்திய கிழக்கு மாநிலமான ஒடிசாவின் பூரி மாவட்ட பானாபூர் பகுதியிலுள்ள சிறீனிவாஸ்பூர் சாசன் என்ற இடத்தில், 1886 ஆம் ஆண்டு, "லிங்கராஜ் மிஸ்ரா", மற்றும் "அப்சரா தேவி" தம்பதியர்க்குப் பிறந்த கோதாவரீஷ், சிறுவயது முதலே இலக்கிய ஆர்வமும், தேசப் பக்தியும் கொண்டிருந்தார். 

கோதாவரீஷ் மிஸ்ரா, தொடக்கக்கல்வியைத் தனது சொந்த ஊரிலும், மேனிலைப் பள்ளிக்கல்வியை புரியிலும் பயின்றவர், கட்டக் ரவென்ஷா கல்லூரியில் ("Ravenshaw College") பி. ஏ. மெய்யியல் இளநிலைப் பட்டமும், கொல்கத்தா பல்கலைக்கழகத்தில் எம். ஏ. பொருளியல் முதுநிலைப் பட்டம் பெற்றார். இங்கிலாந்து, மற்றும் அமெரிக்கா போன்ற நாடிகளில் உயர்கல்விக் கற்கும் வாய்ப்புகள் தேடிவந்த இவருக்கு, பிரித்தானிய அரசு, இவருக்கு துணை மாவட்டாட்சியர் பணியை வழங்க அழைப்பு விடுத்தது என்பது குறிப்பிடத்தக்கது.


</doc>
<doc id="317248" url="https://ta.wikipedia.org/wiki?curid=317248" title="பென்சோநைட்ரைல்">
பென்சோநைட்ரைல்

பென்சோநைட்ரைல் "(Benzonitrile)" CHCN,என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். அரோமாட்டிக் கரிமச் சேர்மமான இது நிறமற்ற நீர்மமாக காணப்படுகிறது. பாதாம் பருப்பின் இனிய நறுமணத்தைக் கொண்டுள்ள இச்சேர்மம், பென்சோகுவானமைன் பிசின் தயாரிக்க உதவும் முன்னோடிச் சேர்மமாகப் பயன்படுகிறது. 

தொலூயினை அம்மோனியாக்சிசனேற்றம் செய்து பென்சோநைட்ரைல் தயாரிக்கப்படுகிறது. அம்மோனியாவும் ஆக்சிசனும் சேர்ந்து ஆல்கீனுடன் நிகழ்கின்ற வினை கரிம வேதியியலில் அம்மோனியாக்சிசனேற்றம் என்றழைக்கப்படுகிறது. இத்தயாரிப்பு வினையில் தொலுயீனுடன் அம்மோனியாவும் ஆக்சிசனும் 400 முதல் 450 பாகை செல்சியசு வெப்பநிலையில் வினைபுரிகின்றன 

பென்சமைடை நீரிறக்கம் செய்து ஆய்வகத்தில் பென்சோநைட்ரைல் தயாரிக்கப்படுகிறது. உரோசினமுண்டு-வோன் பிரான் வினையில் புரோமோபென்சீனுடன் குப்ரசு சயனைடு அல்லது சோடியம் சையனைடு அல்லது இருமெத்தில் சல்பாக்சைடு சேர்த்தும் இதைத் தயாரிக்கலாம்.

ஒரு பயனுள்ள கரைப்பானாகவும், பல்துறைச் சேர்மங்களின் வழிப்பொருட்களைத் தயாரிக்க உதவும் முன்னோடிச் சேர்மமாகவும் பென்சோநைட்ரைல் பயன்படுகிறது. அமீன்களுடன் வினைபுரிந்து, நீராற்பகுப்பிற்குப் பின்னர் நேரியலாகப் பதிலீடு செய்யப்பட்ட என்-பென்சமைடுகளைத் தருகிறது. ஒரு முன்னோடிச் சேர்மமாக பீனைல்மக்னீசியம் புரோமைடுடன் வினைபுரிந்து, தொடர்ந்து நிகழ்கின்ற மாற்று எசுத்தராக்கல் வினை மூலம் Ph2C=NH உருவாகிறது. (எட்டு மி.மீ பாதரச அழுத்தத்தில் இதன் கொதி நிலை 151 பாகை செல்சியசு) 

இடைநிலைத் தனிமங்களுடன் இணைந்து அணைவுச் சேர்மங்களாக உருவாகிறது. கரிமக் கரைப்பான்களில் கரையக்கூடியதாகவும் வாய்ப்பிற்கேற்ப மாறக்கூடியதாகவும் இவ்வனைவுச் சேர்மங்கள் உள்ளன. உதாரணம் PdCl2(PhCN)2. வலிமையான ஈந்தணைவிகளால் இத்தைகைய பென்சோநைட்ரைல் ஈந்தணைவிகள் எளிதாக இடப்பெயர்ச்சி செய்யப்பட்டு பயனுள்ள செயற்கை இடைநிலைகளாக உருவாகின்றன . 

1844 ஆம் ஆண்டு எர்மான் பெயிலிங் பென்சோ நைட்ரைலைக் கண்டறிந்தார். அம்மோனியம் பென்சோயேட்டு, வெப்ப நீரிறக்கம் செய்யப்பட்டால் ஒரு விளைபொருளாக இச்சேர்மம் கிடைப்பதாக இவர் கண்டறிந்தார். ஏற்கனவே அறியப்பட்டிருந்த அம்மோனியம் பார்மேட்டில் இருந்து பார்மோநைட்ரைல் தயாரிக்கும் வினையில் இருந்து பென்சோநைட்ரைலின் கட்டமைப்பை இவர் ஊகித்து அறிந்திருந்தார். பென்சோநைட்ரைல் என்ற பெயரையும் இவர் உருவாக்கினார். நைட்ரைல் தொகுதிகளுக்கான அனைத்துச் சேர்மங்களுக்குமான பெயரையும் இபெயரிலிருந்து உருவானது . 


</doc>
<doc id="317249" url="https://ta.wikipedia.org/wiki?curid=317249" title="கொய்னா ஆறு">
கொய்னா ஆறு

கொய்னா ஆறு (Koyna River) கிருஷ்ணா ஆற்றின் துணை ஆறாகும். கொய்னா ஆறு இந்திய மாநிலமான மகாராட்டிராவின் சாத்தாரா மாவட்டத்தின் மேற்கு தொடர்ச்சி மலையில், மஹாபலீஸ்வர் எனுமிடத்தில் உற்பத்தியாகிறது. கொய்னா ஆறு வடக்கு தெற்காக பாய்கிறது. இவ்வாற்றின் குறுக்கே கொய்னா நீர்த்தேக்கம் கட்டப்பட்டுள்ளது. கொய்னா மின் உற்பத்தி திட்டம் இந்தியாவில் மிகப்பெரியதாகும். 
கொய்னா ஆறு 130 கிலோ மீட்டர் தொலைவிற்கு பாய்ந்து பின்னர் காரத் எனுமிடத்தில் கிருஷ்ணா ஆற்றுடன் கலக்கிறது.


</doc>
<doc id="317251" url="https://ta.wikipedia.org/wiki?curid=317251" title="மண்டலக் குழு">
மண்டலக் குழு

மண்டலக் குழுக்கள் அல்லது வலயக் குழுக்கள் (Zonal Councils) இந்திய மாநில மறுசீரமைப்புச் சட்டம், ஆண்டு 1956இன் படி, இந்திய மாநிலங்களை ஆறு மண்டலங்களாக பிரித்தனர். மண்டலத்திலுள்ள மாநிலங்களிடையே உள்ள பிணக்குகளை தீர்த்து வைப்பதற்கும், நல்லிணக்கம் ஏற்படுத்துவதற்கும் மாநிலங்களுக்கு தேவையான ஆலோசனைகள் கூறுவதே மண்டலக் குழுக்களின் பணியாகும்.
வடகிழக்கு மாநிலங்களின் சிறப்பு பிரச்சனைகளை களைவதற்கும், பிணக்குகளையும் தீர்ப்பதற்கும் தேவையான ஆலோசனைகள் வழங்கிட 1971ஆம் ஆண்டில் வடகிழக்கு மண்டலக் குழு அமைக்கப்பட்டது. தற்போதுள்ள மண்டல குழுக்களும் மற்றும் அதனில் அடங்கும் மாநிலங்களின் விவரம்:



</doc>
<doc id="317259" url="https://ta.wikipedia.org/wiki?curid=317259" title="அமோனியாக்சிசனேற்றம்">
அமோனியாக்சிசனேற்றம்

அமோனியாக்சிசனேற்றம் ("ammoxidation") என்பது அம்மோனியாவையும் ஆக்சிசனையும் பயன்படுத்தி நைட்ரைல்கள் தயாரிக்கப் பயன்படும் ஒரு தொழிற்சாலைத் தயாரிப்பு முறையாகும். பொதுவாக ஆல்கீன்கள் தொடக்கப் பொருளாக இருக்கின்றன, 1957 ஆம் ஆண்டில் சிடேண்டர்டு ஆயில் ஆஃப் ஓகையோ நிறுவனம் இத்தயாரிப்பு முறையைக் கண்டறிந்ததால் சோகியோ செயல்முறை என்ற பெயராலும் இத்தயாரிப்பு முறையை அழைக்கிறார்கள். அக்ரைலோநைட்ரைலை : உற்பத்தி செய்வதுதான் இத்தயாரிப்பு முறையின் முக்கியமான பயன்பாடாகும்.

ஒவ்வோர் ஆண்டும் பல்லாயிரக்கணக்கான மில்லியன் டன்கள் அக்ரைலோநைட்ரைல் இம்முறையில் உற்பத்தி செய்யப்படுகிறது. கரைப்பான் அசிட்டோநைட்ரைல் இவ்வினையில் உடன்விளைபொருளாக உற்பத்தியாகிறது .

நிறைவுறா ஐதரோகார்பன்களின் அல்லைலிக் நிலையில் அமைந்துள்ள பலவீனமான C-H பிணைப்புகளை அமோனியாக்சிசனேற்ற வினை தன்னகப்படுத்திக் கொள்கிறது. பென்சைலிக் C-H பிணைப்புகளையும் இவ்வாறே இவ்வினை எளிதாகத் தன்னகப்படுத்திக் கொள்கிறது. இதனால், சயனோபிரிடின்களும் பென்சோநைட்ரைல்களும் முறையே மெத்தில்பிரிடினிலிருந்தும் தொலியீனிலிருந்தும் தயாரிக்கப்படுகின்றன, நையாசின் சேர்மத்தைத் தயாரிக்க உதவும் முன்னோடிச் சேர்மம் சயனோபிரிடின் என்பது குறிப்பிடத்தகுந்தது. இரட்டை அமோனியாக்சிசனேற்ற வினையின் மூலமாக இருநைட்ரைல்கள் தயாரிக்கப்படுகின்றன, தாலோநைட்ரைல்கள் மற்றும் தெரிப்தாலோநைட்ரைல்கள் ஆகியனவற்றை இதற்கு உதாரணமாகக் கூறலாம். இவ்விரண்டுமே சைலின்களிலிருந்து உற்பத்தி செய்யப்படுகின்றன. தாலோசயனின்கள் தயாரிப்பதற்குப் பயன்படும் ஒரு முன்னோடிச் சேர்மம் தாலோநைட்ரைல் ஆகும்.

வனேடியம், மாலிப்டினம் ஆக்சைடுகள் இவ்வினைகளில் வினையூக்கியாகச் செயல்படுகின்றன. π-அல்லைல் அணைவுச் சேர்மங்கள் இடைநிலைகளாகக் கருதப்படுகின்றன . 

ஆல்கீன்களுக்குப் பதிலாக இவ்வினையில் ஆல்ககால்களையும் ஆல்டிகைடுகளையும் கூட
பொருத்தமான தொடக்கப் பொருட்களாகப் பயன்படுத்தலாம்.
ஆல்கீன்களைக் காட்டிலும் இவை விலைமதிப்பு மிக்கவை என்பதால் பொதுவாக இவற்றைப் பயன்படுத்துவதில்லை.

அமோனியாக்சிசனேற்றம் போன்ற ஒரு வினையின் மூலமாகவே ஐதரசன் சயனைடு மீத்தேனிலிருந்து தயாரிக்கப்படுகிறது. இவ்வினை ஆன்டுரூசோவ் ஆக்சிசனேற்றம் எனப்படுகிறது.


</doc>
<doc id="317265" url="https://ta.wikipedia.org/wiki?curid=317265" title="அன்பே தெய்வம்">
அன்பே தெய்வம்

அன்பே தெய்வம் 1957 ஆம் ஆண்டு வெளியான இந்திய தமிழ் திரைப்படமாகும். ஆர். நாகேந்திர ராவ் இயக்கத்தில் உருவான இத் திரைப்படத்தில் ஆர். நாகேந்திர ராவ், எம். கே. ராதா, கே. சாரங்கபாணி, ஸ்ரீரஞ்சனி ஜூனியர் ஆகியோர் முக்கிய பாத்திரங்களில் நடித்திருந்தனர்.

மோகன் ராவ் ஒரு திரைப்படத் தயாரிப்பாளர். அவரும் அவர் மனைவியும் மகிழ்ச்சியாக வாழ்ந்து வருகின்றனர்.
இவர்களுக்குப் பக்கத்து வீட்டில் ஒரு கணவனும், மனைவியும் அவர்களது சிறுமியான உமா என்ற மகளும் வாழ்கின்றனர். அந்தக் கணவன் ஒரு தீயவன்.<br>
அவன் மோகன் ராவ் தம்பதியின் பணத்தையும் பொருட்களையும் கொள்ளயடிக்கத் திட்டமிடுகிறான். அவன் தனது திட்டத்தைச் செயற்படுத்தும் போது ஒரு மனிதனைக் கொன்றுவிடுகிறான். கணவனைக் காப்பாற்றுவதாக எண்ணி மனைவி தான் குற்றம் செய்ததாக ஒப்புக்கொடுக்கிறாள். ஆனால் இருவரும் தண்டனை பெற்று சிறை செல்கின்றனர்.<br>
அனாதரவான நிலையில் விடப்பட்ட சிறுமி உமாவை மோகன் ராவ் தம்பதி வளர்க்கின்றனர். உமா வளர்ந்து இளம் பெண் பருவத்தை அடைகிறாள். அவள் ஒரு இளைஞனைக் காதலிக்கிறாள். அந்த இளைஞன் ஒரு போலீஸ் இன்ஸ்பெக்டரின் மகன்.<br>
இச்சமயத்தில் கணவனும் மனைவியும் சிறையிலிருந்து விடுதலையாகி வருகின்றனர். தனது மகள் வசதியாக இருப்பதையும் அவளுக்குத் திருமண ஏற்பாடுகள் நடப்பதையும் தந்தை அறிகிறான்.<br>
அவன் மோகன் ராவை மிரட்டிப் பணம் பறிக்க முயலுகிறான். உமாவுக்குத் திருமணம் நிச்சயமாகிறது. கல்யாணத்தின் போது தகப்பன் கலாட்டா செய்து திருமணத்தை நிறுத்தப் பார்க்கிறான்.<br>
எவ்வாறு அவனைப் பற்றிய உண்மைகளை வெளிக்கொணர்ந்து திருமணத்தை நிறைவேற்றி வைக்கிறார்கள் என்பதே மீதிக் கதையாகும்.



</doc>
<doc id="317271" url="https://ta.wikipedia.org/wiki?curid=317271" title="எஸ். ஏ. நடராஜன்">
எஸ். ஏ. நடராஜன்

எஸ். ஏ. நடராஜன் (பிறப்பு: மார்ச் 16, 1918) தமிழ்த் திரைப்பட, நாடக நடிகராவார். நாடகத்துறையில் குறிப்பிடத்தக்க பங்களிப்பினை தந்த பின்னர் திரைத்துறையிலும் பங்களித்தார்.

நடராஜனின் தந்தை அப்பாஜி செட்டியார் தாராபுரம் வட்டம் சோமனூத்து என்னும் ஊரைச் சேர்ந்தவர். நடராஜனுக்கு இரண்டு சகோதரர்களும், இரண்டு சகோதரிகளும் இருந்தார்கள். நடராஜனுக்கு எட்டு வயதாகும் போதே தந்தை இறந்து விட்டார். நடராஜன் வாளவாடி என்ற ஊரில் இருந்த அவரது பெரிய தாயாரான அம்முலம்மா என்பவரின் வளர்ப்புப் பிள்ளையாக 13 வயது வரை வளர்ந்தார். உடுமலைப்பேட்டையிலும், மேட்டுப்ப்பாளையத்திலும் ஆறாம் வகுப்பு வரை கல்வி கற்றார்.

நடராஜன் சில காலம் தனது தமையனார் வீட்டில் வசித்து வந்த போது 1933 இல் நவாப் ராஜமாணிக்கம் கம்பனி கோவை எடிசன் அரங்கில் நாடகங்களை நடத்தி வந்தது. அவர்களின் நாடகங்களைப் பார்த்து வந்த நடராஜனுக்கு நாடகங்களில் நடிக்கும் ஆசை ஏற்பட்டது. தாயாரின் அனுமதி இன்றி நாடகக் கம்பனியில் சேர்ந்தார். 1933 இல் அவர்களது நாடகங்களில் நடிக்க ஆரம்பித்தார். பெரும்பாலான நாடகங்களில் இவர் பெண் வேடங்களிலேயே நடித்தார். 1939 இல் கும்பகோணம் முகாமில் "இன்பசாகரன்" நாடகத்தில் எம். என். நம்பியாருக்குப் பதிலாக உத்தமபாதன் வேடத்தில் நடித்தார்.

நடராஜனுக்குத் திரைப்படங்களில் நடிக்கும் ஆசை வந்தது. இதனால் நாடகக் கம்பனியில் இருந்து விலகினார். ஆனாலும், திரைப்பட வாய்ப்பு கிடைக்கவில்லை. டி. கே. சம்பங்கி, பி. வி. எத்திராஜ் ஆகியோர் ஆரம்பித்த மங்களகான சபா, எஸ். டி. சுத்தரத்தின் தமையனார் எஸ். டி. உலகு ஆரம்பித்த சேலம் பாய்ஸ் கம்பனி ஆகியவற்றில் சேர்ந்து சில காலம் நாடகங்களில் நடித்து வந்தார்.

சேலம் நாடகங்களில் நடித்துக் கொண்டிருந்த போது, சேலம் மீனாட்சி பிலிம் கம்பனியின் கோவிந்தசாமி பிள்ளையின் அறிமுகம் கிடைத்தது. அதன் மூலம் டி. ஆர். சுந்தரம் இயக்கிய சதி சுகன்யா (1942) படத்தில் சிறிய வேடங்களில் நடித்தார். அதன் பிறகு வாய்ப்புக் கிடைக்காமல் தாராபுரம் திரும்பினார். பின்னர் ஜுபிடர் தயாரிப்பில் கே. ராம்நாத் இயக்கிய கன்னியின் காதலி படத்தில் வசந்தபுரி மன்னனாக நடித்தார்

மந்திரி குமாரி (1950) இவரின் மூன்றாவது திரைப்படமாகும். ராஜகுருவின் மகனாக நடித்தார்.
முப்பதுக்கும் மேற்பட்ட படங்களில் நடித்த நடராஜன், நல்ல தங்கை (1955) என்ற படத்தைத் தனது ஃபார்வட் ஆர்ட் பிலிம்ஸ் கம்பெணி மூலம் தயாரித்து இயக்கினார். இந்த முயற்சி வெற்றிபெற்றது ஆனால் ஏ.பி. நாகராஜனின் கதை வசனத்தில் நடராஜன் தயாரித்த மாங்கல்யம் உள்ளிட்ட சில படங்கள் அவருக்குப் பெரும் இழப்பை ஏற்படுத்தின. அதனால் பொருளதார்ரீதியாக நொடித்துப்போனார்.


</doc>
<doc id="317275" url="https://ta.wikipedia.org/wiki?curid=317275" title="இட்டாவா">
இட்டாவா

இட்டாவா (Etawah) இந்திய மாநிலமான உத்திரப் பிரதேசத்தின் இட்டாவா மாவட்டத்தில், யமுனை ஆற்றின் கரையில் அமைந்த நகரம் ஆகும். இந்நகரம் இட்டாவா மாவட்டத்தின் நிர்வாகத் தலைமையிடமாகும். மேலும் இந்நகரத்தில் யமுனை ஆறு மற்றும் சம்பல் ஆறு ஒன்று கூடுகிறது.

2011ஆம் ஆண்டு மக்கள் தொகை கணக்கெடுப்பின் படி, இட்டாவா நகரத்தின் மொத்த மக்கள் தொகை 2,57,838 ஆகும். எழுத்தறிவு 82.89%.

வெண்கல காலத்தில் பாண்டவர்களுடன் தொடர்புடைய பாஞ்சால நாட்டின் பகுதியாக இட்டாவா நகரம் இருந்தது.

கி பி நான்காம் நூற்றாண்டில் குப்தப் பேரரசின் பகுதியாக இட்டாவா நகரம் இருந்தது.

கன்னோசி மன்னர் இரண்டாம் நாகபட்டரை வென்று, கி பி 9 மற்றும் 10ஆம் நூற்றாண்டில் கூர்ஜர-பிரதிகாரப் பேரரசில் இட்டாவா நகரம் இருந்தது.
கி பி 1244இல் தில்லி சுல்தான் கியாசுதீன் பால்பன் இட்டாவா நகரத்தை முற்றுகையிட்டு தாக்கினான்.

பிரித்தானிய கம்பெனி ஆட்சிக்கு எதிரான முதல் இந்திய விடுதலைப் போரான, சிப்பாய்க் கிளர்ச்சி 1857 சூன் முதல் டிசம்பர் முடிய இட்டாவா நகரத்திலும், இட்டாவா மாவட்டத்திலும் தொடர்ந்து நடைபெற்றது.

இட்டாவா நகரம், கொல்கத்தா-தில்லி இருப்புப் பாதையில் உள்ளது. பருத்தி, எண்ணெய் வித்துக்கள் முக்கிய வேளாண் பயிர்கள் ஆகும். உயர் ரக ஜம்னாபாரி ஆடுகள் மற்றும் படாவாரி எருமைகள் வளர்த்து ஏற்றுமதி செய்யப்படுகிறது. மேலும் இட்டாவா நகரத்தைச் சுற்றிலும் ஆயிரத்திற்கும் மேற்பட்ட செங்கல் காளவாசல்கள் அமைந்துள்ளது.

ஐந்து நடைமேடைகள் கொண்ட இட்டாவா தொடருந்து நிலையத்தின் வழியாக நாட்டின் பல பகுதிகளிலிருந்து, நாள் ஒன்றிற்கு 71 தொடருந்துகள் வந்து செல்கிறது. http://indiarailinfo.com/arrivals/etawah-junction-etw/707

இட்டாவா நகரத்தின் வழியாகச் செல்லும் தேசிய நெடுஞ்சாலை எண் 2, தில்லி, ஆக்ரா, கான்பூர், அலகாபாத், வாரணாசி, முகல்சராய், தன்பாத், மற்றும் கொல்கத்தா நகரங்களை இணைக்கிறது. மேலும் இட்டாவா நகரத்தின் அருகே அமைந்த குவாலியர், ஆக்ரா மற்றும் கான்பூர் நகரங்களை சாலை வழியாக இணைக்கிறது.



</doc>
<doc id="317277" url="https://ta.wikipedia.org/wiki?curid=317277" title="சிந்தாமணி விநாயகர் கோயில், உஜ்ஜைன்">
சிந்தாமணி விநாயகர் கோயில், உஜ்ஜைன்

சிந்தாமணி விநாயகர் கோயில் , இந்திய மாநிலமான மத்தியப் பிரதேசத்தில் உள்ள உஜ்ஜைன் நகரத்திலிருந்து ஐந்து கிலோ மீட்டர் தொலைவில் சிப்ரா ஆற்றின் கரையில் அமைந்துள்ள மிகப்பழைமான விநாயகர் கோயிலாகும். இவ்விநாயகர் ரித்தி மற்றும் சித்தி எனும் இரு தேவியர்களுடன் காட்சியளிக்கிறார்.

"சிந்தாமணி" என்ற சமசுகிருத மொழிச் சொல்லிற்கு மனத்துயரங்களிலிருந்து விடுவிப்பவர் எனப் பொருளாகும்.

சித்திரை மாத ஒவ்வொரு புதன் கிழமை அன்றும் பக்தர்கள் பெரும் எண்ணிக்கையில் விநாயகப் பெருமானை வழிபடுகின்றனர்.

பரமாரப் பேரரசர் இக்கோயிலில் கலைநயத்துடன் கூடிய அரங்கம் கட்டப்பட்டது. குவாலியர் ராணி அகில்யாபாய் ஓல்கர் இக்கோயிலில் தெப்பக்குளம் மற்றும் சுற்றுச்சுவர் கட்டினார்.



</doc>
<doc id="317279" url="https://ta.wikipedia.org/wiki?curid=317279" title="பால் பேட்டி">
பால் பேட்டி

பால் பேட்டி (Paul Beatty பிறப்பு 1962) என்பவர் புக்கர் பரிசு பெற்ற அமெரிக்க எழுத்தாளர்.
தி செல் அவுட் என்ற ஆங்கில புதினத்திற்காக 2016 ஆம் ஆண்டுக்குரிய புக்கர் பரிசு இவருக்கு வழங்கப்பட்டது. அமெரிக்க நாட்டில் நிலவும் இன வேறுபாடுகள், தொழிலாளர்கள் இடையில் உள்ள அடிமைத்தனம் ஆகியன தொடர்பான போராட்டங்களை கிண்டல் கேலியுடன் விவரிக்கிறது இந்தப் புதினம்.

லாசு ஏஞ்சல்சில் பிறந்து, நியூயார்க்கில் வாழ்ந்து வரும் பால் பேட்டி மேலும் 3 புதினங்களை 
எழுதியுள்ளார். இரண்டு கவிதை நூல்களையும், ஆப்பிரிக்க அமெரிக்க நகைச்சுவைகளின் தொகுப்பையும் எழுதி வெளியிட்டுள்ளார். 



</doc>
<doc id="317282" url="https://ta.wikipedia.org/wiki?curid=317282" title="அஷ்ட விநாயகர்">
அஷ்ட விநாயகர்

அஷ்ட விநாயகர் அல்லது எட்டு விநாயகர் (Ashtavinayaka) () எனப்படும் எட்டு விநாயகர்கள் தடைகளை விலக்கி ஒற்றுமை, செல்வம், கல்வி, அறிவு அருள்பவர் எனப் பொருளாகும். இந்திய மாநிலமான மகாராட்டிரா புனே மாவட்டம், ராய்கட் மாவட்டம் மற்றும் அகமது நகர் மாவட்டங்களில் அமைந்திருக்கும் எட்டு விநாயர் கோயிலைக் குறிக்கிறது. இந்த மூன்று மாவட்டங்களில் அமைந்திருக்கும் விநாயகர் வடிவங்கள் மற்றும் தும்பிக்கை அமைப்புகள் சற்று வேறுபட்டிருக்கும். இந்த எட்டு விநாயகர் கோயில்களுக்கும் கால்நடையாகச் சென்று வழிபடுவது மராத்தியர்களின் வழக்கமாகும். அஷ்டவிநாயக மூர்த்திகளும் தானாக தோன்றிய சுயம்பு மூர்த்திகளாகும். 

மகாராட்டிரா மாநிலத்தில் அஷ்ட விநாயகர் கோயில்களின் பெயர்களும்; குடிகொண்ட இடங்களும்:
மோர்கவோன் கணேசர் ஆலயத்திலிருந்து பாதயாத்திரையைத் துவக்கி, பின்னர் சித்திவிநாயகர் கோயில், பல்லாலேஷ்வர் விநாயகர் கோயில், வரதவிநாயகர் கோயில், சிந்தாமணி விநாயகர் கோயில், லேணாத்திரி விநாயகர் கோயில், விக்னேஸ்வரர் கோயில் வழியாக ரஞ்சன்கோன் கணபதியை வழிபட்டு மீண்டும் மோர்கவோன் கணேசரை வழிபட்டு பாதயாத்திரையை முடிப்பது பக்தர்களின் மரபாகும்.




</doc>
<doc id="317283" url="https://ta.wikipedia.org/wiki?curid=317283" title="சுவடு (நேரியல் இயற்கணிதம்)">
சுவடு (நேரியல் இயற்கணிதம்)

நேரியல் இயற்கணிதத்தில், ஒரு சதுர அணியின் சுவடு ("trace") என்பது அச்சதுர அணியின் முதன்மை மூலைவிட்டத்தின் உறுப்புகளின் கூட்டுத்தொகையாக வரையறுக்கப்படுகிறது.

சதுர அணிகளுக்கு மட்டுமே சுவடு வரையறுக்கப்படுகிறது.

"A" இன் சுவடு:





மேலும் சில பண்புகள்:



</doc>
<doc id="317291" url="https://ta.wikipedia.org/wiki?curid=317291" title="வாய்மொழி வரலாறு">
வாய்மொழி வரலாறு

வாய்மொழி வரலாறு என்பது வாய்மொழியின் ஊடாக, நினைவுகள் ஊடாக நபர்கள், சமூகங்கள், நிகழ்வுகள், விடயங்கள் பற்றி வரலாற்றுத் தகவல்கள்களைத் திரட்டுதல், பாதுகாத்தல், பகிர்தல், விளங்க்கிக்கொள்தல் முறையையும், அது தொடர்பான கற்கையையும், அந்தச் சேகரிப்புக்களையும் குறிக்கிறது. வாய்மொழி வரலாறு எழுத்தாவணங்களைத் தாண்டி தகவலைப் பெற, பதிவுசெய்ய முனைகிறது. பொதுவாக வாய்மொழி வரலாறு பங்கேற்பாளர்களுடான நேர்காணலாக அமைகிறது. இந்த நேர்காணல் ஒலி அல்லது நிகழ்படமாக பதிவுசெய்யப்படுகின்றது. இந்த மூலங்கள் பின்னர் படி எழுதப்படலாம் (transcribe), மொழி பெயர்க்கப்படலாம், குறிப்புரைக்கப்படலாம். இவை பெரும்பாலும் ஆவணகங்களால், நூலகங்களால் பாதுகாக்கப்பட்டு அணுக்கப்படுத்தப்படுகிறன.


</doc>
<doc id="317294" url="https://ta.wikipedia.org/wiki?curid=317294" title="அனிதா தேசாய்">
அனிதா தேசாய்

அனிதா தேசாய் "(Anita Desai)" 1937 ஆம் ஆண்டு சூன் 24 ஆம் நாள் பிறந்த இந்தியாவைச் சேர்ந்த ஓர் ஆங்கில நாவல் எழுத்தாளர் ஆவார். 

மாசாசூசட்சு தொழில் நுட்பநிறுவனத்தில் மாந்தவியல் பேராசிரியராகப் பணியாற்றினார். ஒர் எழுத்தாளராக இவர் பெயர் புக்கர் பரிசுக்காக மூன்று முறை முன்மொழியப்பட்டது. சிறந்த இந்திய இலக்கிய படைப்பாளிகளுக்கு இந்திய அரசால் ஒவ்வோர் ஆண்டும் தேசிய அளவிலும் மாநில அளவிலும் வழங்கப்படும் மதிப்பிற்குரிய விருதான சாகித்ய அகாதெமி விருது 1978 ஆம் ஆண்டு இவர் 
எழுதிய பயர் ஆன் தி மவுண்டெய்ன் என்ற புதினத்துக்காக வழங்கப்பட்டது. தி வில்லேச்சு பைதி சீ என்ற நூலுக்காக கார்டியன் விருது இவருக்குவழங்கப்பட்டது.

இந்தியாவின் முசோரியில் டோனி நிமே என்ற ஒரு செருமானிய தாய்க்கும் மசூம்தார் என்ற ஒரு வங்காள வணிகருக்கும் அனிதா மசூம்தார் பிறந்தார் . வீட்டிற்குள் செருமானிய மொழியைப் பேசிய இவர் வீட்டிற்கு வெளியே உள்ள சமுதாயத்தில் வங்காள மொழி, உருது மொழி, இந்தி மொழி மற்றும் ஆங்கில மொழிகளில் பேசி வளர்ந்தார். இருப்பினும், அவர் வயது முதிர்ந்த தன்னுடைய பிற்கால வாழ்நாள் வரை செருமனிக்கு வரவில்லை. பள்ளியில் ஆங்கிலத்தில் படிக்கவும் எழுதவும் கற்றுக்கொண்டார். இதன் விளைவாக ஆங்கிலம் அவருடைய இலக்கிய மொழ ஆனது. அவர் ஏழு வயதில் ஆங்கிலத்தில் எழுதத் தொடங்கினார். ஒன்பதாவது வயதில் தனது முதல் கதையை வெளியிட்டார். 

தில்லி இராணி மேரி மேல்நிலைப்பள்ளியில் அனிதா தேசாய் ஒரு மாணவராக கல்வி கற்றார். ஆங்கில இலக்கியம் பாடத்தைப் படித்து 1957 ஆம் ஆண்டு தில்லி பல்கலைக்கழகத்தின் மிராண்டா அவுசில் தன்னுடைய பி.ஏ. பட்டத்தைப் பெற்றார். இதற்கு அடுத்த ஆண்டு இவர் அவ்வின் தேசாய் என்ற கணினி மென்பொருள் நிறுவனத்தின் இயக்குனராகவும், பிட்வின் எட்டர்னிட்டீசு ஐடியாசு ஆன் லைப் அண்டு தி காசுமாசு என்ற புத்தகத்தின் ஆசிரியருமான அசுவின் தேசாய் என்பவரை மணந்துகொண்டார் . 

புக்கர் பரிசு பெற்ற நாவலாசிரியர் கிரண் தேசாய் உட்பட நான்கு குழந்தைகள் இவர்களுக்குப் பிறந்தனர். வார இறுதி நாட்களில் அலிபாக் என்ற கடற்கரை நகருக்கு அருகிலுள்ள துல் மாகாணத்திற்கு தன்னுடைய குழந்தைகளை தேசாய் அழைத்துச் சென்றார் . இங்குதான் தி வில்லேச்சு பை தி சீ என்ற படைப்பை அனிதா தொகுத்து உருவாக்கினார். இந்நூலுக்காகவே அனிதா தேசாய்க்கு 1983 ஆம் ஆண்டு கார்டியன் குழந்தைகள் கற்பனை பரிசு வழங்கப்பட்டது. அனிதா தேசாயின் வாழ்நாளில் கிடைத்த இப்பெரிய பரிசை பிரித்தானிய குழந்தை இலக்கிய எழுத்தாளர்களின் குழு நடுவராகச் செயல்பட்டு இப்புத்தகத்தை பரிசுக்காகத் தேர்ந்தெடுத்தனர். 

தேசாய் 1963 ஆம் ஆண்டில் தனது முதல் நாவலான கிரை தி பீகாக் என்ற புத்தகத்தை வெளியிட்டார். 1980 ஆம் ஆண்டில் எழுதி வெளியிட்ட கிளியர் லைட் ஆப் டே என்ற சுயசரிதை நூலை தன்னுடைய முக்கியமான நூலாக இவர் கருதுகிறார். பிறந்து வளர்ந்த இடத்திற்கு அருகில் வாழ்ந்த மற்றும் முதிர்ந்த வயதின் தொடக்கக் காலத்திலும் இந்நூலை தேசாய் எழுதினார் .
ஓர் உருது கவிஞர் பற்றி 1984 ஆம் ஆண்டு கசுடடி என்ற பெயரில் ஒரு நூலை எழுதி வெளியிட்டார். இந்நூல் புக்கர் பரிசுக்காக பரிந்துரைக்கப்பட்டது என்பது குறிப்பிடத்தக்கது ஆகும். 1993 இல், மாசசூசெட்சு தொழில்நுட்ப நிறுவனத்தின் படைப்பிலக்கிய ஆசிரியராகப் பொறுப்பேற்றார்.
1999 ஆம் ஆண்டின் புக்கர் பரிசு இறுதிப் போட்டிக்குத் தேர்வு பெற்ற பாசுட்டிங் பீசுட்டிங் என்ற நாவல் பிரபலமாகப் பேசப்பட்டு இவரது புகழை மேலும் அதிகரிக்கச் செய்தது. மெக்சிகோவின் 20 ஆம் நூற்றாண்டில் எழுதப்பட்ட அவரது புதினமான ஜிக்சாக் வே 2004 ஆம் ஆண்டில் அவரது சமீபத்திய சிறுகதை தொகுப்பில் வெளிவந்தது. அவரது சமீபத்திய சிறுகதை தொகுப்பில் தி ஆர்ட்டிஸ்ட் ஆஃப் அகற்றுதல் 2011 இல் வெளியிடப்பட்டது. தி ஆர்ட்டிசுட் ஆப் டிசப்பியரன்சு 2011 ஆம் ஆண்டு வெளியிடப்பட்டது . 

மவுண்ட் ஓலியோக் கல்லூரி, பரூச் மற்றும் சிமித் கல்லூரி கல்லூரிகளில் தேசாய் பயிற்றுவித்தார். அவர் ராயல் இலக்கிய சங்கம், அமெரிக்க அகாடமி ஆஃப் ஆர்ட்சு அண்ட் லெட்டர்சு, மற்றும் கேம்பிரிட்சிலுள்ள கிர்ட்டன் கல்லூரி ஆகியவற்றில் பணிபுரிந்தார். பாம்கார்ட்டினரின் பாம்பே என்ற நாவலை இவற்றுக்காக தேசாய் அர்ப்பணித்தார் .

அனிதா தேசாயின் இன் கசுடடி என்ற புதினம் திரைப்படமாக 1993 இல் உருவாக்கப்பட்டது. அந்தப் படத்தில் சசி கபூர், சபனா ஆசுமி, ஓம் பூரி நடித்து இருந்தனர். சிறந்த திரைப்படத்துக்காக இந்திய அரசாங்கம் வழங்கும் தங்கப் பதக்கத்தை 1994 ஆம் ஆண்டு இத்திரைப்படம் வென்றது. இசுமாயில் மெர்சண்ட் இப்படத்தை இயக்கினார். பெர்சண்ட் அய்வரி நிறுவனம் தயரிப்பில் இசுமாயில் மெர்சண்ட் இப்படத்தை இயக்கினார். சாருக் உசைன் திரைக்கதையை எழுதினார் .

அனிதா தேசாயின் பெயர் புக்கர் பரிசுக்கு மூன்று முறை பரிந்துரைக்கப்பட்டது. இருப்பினும் இவருக்கு அப்பரிசு கிடைக்கவில்லை


</doc>
<doc id="317307" url="https://ta.wikipedia.org/wiki?curid=317307" title="அதிசய திருடன்">
அதிசய திருடன்

அதிசய திருடன் 1958 ஆம் ஆண்டு வெளியான இந்திய தமிழ்த் திரைப்படமாகும். பி. புல்லையா இயக்கத்தில் உருவான இத்திரைப்படத்தில் ஜெமினி கணேசன் டி. எஸ். பாலையா, சாவித்திரி, கே. ஏ. தங்கவேலு, டி. பி. முத்துலட்சுமி சித்தூர் வி. நாகையா ஆகியோர் முக்கிய பாத்திரங்களில் நடித்துள்ளனர்.

ஒரு அதிசய திருடன், நாட்டின் செல்வத்தைக் கொள்ளையடிக்க முற்படும் நீலகலாகண்டம் என்ற அமைச்சரை எவ்வாறு பிடித்துக் கொடுக்கிறான் என்பது தான் கதை. அந்த அமைச்சர் பெண் மோகம் கொண்டவன். அவன் கௌரி என்ற பெண் மீது கண் வைத்திருக்கிறான். ஆனால் கௌரி அதிசய திருடனின் காதலி. அவள் அவனின் திருட்டு வழியைக் கைவிடச் செய்வதற்காக ஒரு பெரியவரிடம் அழைத்துச் செல்கிறாள். அவன் திருட்டுத் தொழிலைக் கைவிடுவதாகச் சத்தியம் செய்கிறான். ஆனால் அமைச்சரைக் காட்டிக் கொடுப்பதற்காகத் தனது சத்தியத்தை மீற வேண்டிய ஒரு சூழ்நிலை அவனுக்கு ஏற்படுகிறது. அரண்மனையில் நான்கு அரியவகை வைரங்கள் வைக்கப்பட்டிருக்கும் ஒரு இரும்புப் பெட்டியை அவன் திறக்க முயலும்போது ஒரு ஒற்றைக் கண் மனிதனைச் சந்திக்கிறான். அந்த ஒற்றைக் கண் மனிதன் வேறு யாருமல்ல, மாறுவேடத்தில் வந்த அரசன் தான். இறுதியில் அமைச்சரின் திருட்டு வெளிப்படுகிறது. காதலர்கள் அரசனின் ஆசியோடு திருமணத்தில் இணைகின்றனர்.



திரைப்படத்திற்கு இசையமைத்தவர்கள் எஸ். தட்சணாமூர்த்தி, கே. பிரசாத் ராவ் ஆகியோர். பாடல்களை இயற்றியவர் தஞ்சை ராமையாதாஸ். பின்னணி பாடியவர்கள்: டி. எம். சௌந்தரராஜன், சீர்காழி கோவிந்தராஜன், எஸ். சி. கிருஷ்ணன், எஸ். வி. பொன்னுசாமி, ஜிக்கி, பி. சுசீலா, கே. ஜமுனா ராணி, எஸ். ஜானகி.

திரைப்படத்தில் அதன் இசை ஒரு முக்கிய அம்சமாக விளங்கியது. குறிப்பாக முருகன் மீது பாடப்படும் ஒரு பாடல் மிகப் பிரபலம் அடைந்தது. சித்தூர் வி. நாகையாவே ஒரு சிறந்த பாடகர். திரையில் அவர் பாடுவதாக காட்சி அமைந்திருக்க பின்னணியில் டி. எம். சௌந்தரராஜன் இந்தப் பாடலைப் பாடினார்.


</doc>
<doc id="317322" url="https://ta.wikipedia.org/wiki?curid=317322" title="சேர்ஜே கார்ஜக்கின்">
சேர்ஜே கார்ஜக்கின்

சேர்ஜே அலெக்சாண்றோவிச் கார்ஜக்கின் (; ; பிறப்பு: சனவரி 12, 1990) என்பவர் உருசிய (முதலில் உக்ரைனை பிரதிநிதித்துவம் செய்தார்) சதுரங்க கிராண்ட்மாஸ்டர். 12 வருடங்கள் மற்றும் 7 மாதங்களில் கிராண்ட்மாஸ்டர் பட்டத்தை பெற்றதன் மூலம் இளம் வயதில் அப்பட்டத்தை பெற்றவர் எனும் சாதனையையும் தன்னகத்தே வைத்துள்ளார்.

2016 ஆம் ஆண்டு மொஸ்கோவில் நடைபெறவுள்ள உலக சதுரங்க சம்பியனுக்கான போட்டியில் கார்ல்சனுடன் போட்டியிடவுள்ளார்.


</doc>
<doc id="317338" url="https://ta.wikipedia.org/wiki?curid=317338" title="கவுசோயிசு புறா">
கவுசோயிசு புறா

கவுசோயிசு புறா என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கவுசோயிசு மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை சற்றே பெரிய புறா வகையாகும்.



</doc>
<doc id="317339" url="https://ta.wikipedia.org/wiki?curid=317339" title="கோபர்க் வானம்பாடி புறா">
கோபர்க் வானம்பாடி புறா

கோபர்க் வானம்பாடி புறா என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கோபர்க் வானம்பாடி மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவற்றின் தலை வெளிர் சாம்பல் நிறத்தில் காணப்படும்.



</doc>
<doc id="317340" url="https://ta.wikipedia.org/wiki?curid=317340" title="கொலோன் கரணப் புறா">
கொலோன் கரணப் புறா

கொலோன் கரணப் புறா என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கொலோன் கரணப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். 



</doc>
<doc id="317342" url="https://ta.wikipedia.org/wiki?curid=317342" title="கொண்டை சவுல்சு புறா">
கொண்டை சவுல்சு புறா

கொண்டை சவுல்சு புறா என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கொலோன் டம்லர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். 



</doc>
<doc id="317344" url="https://ta.wikipedia.org/wiki?curid=317344" title="கலட்சு சுழல் கரணப் புறா">
கலட்சு சுழல் கரணப் புறா

கலட்சு சுழல் கரணப் புறா அல்லது கலடி சுழல் கரணப் புறா என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கலட்சு கரணப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை ருமேனியாவின், கலடி மாகாணத்தில் உருவாயின. இவற்றின் வான் சாகசம் காரணமாக ஜெர்மனி, நெதர்லாந்து மற்றும் பெல்ஜியத்தில் பிரபலமான இனமாக உள்ளன. இவற்றின் வான் சாகசங்கள் கீழை சுழல் கரணப் புறா மற்றும் பர்மிங்கம் சுழல் கர்ணப் புறாக்களுக்கு இணையாக உள்ளன.




</doc>
<doc id="317345" url="https://ta.wikipedia.org/wiki?curid=317345" title="வரதவிநாயகர்">
வரதவிநாயகர்

வரதவிநாயகர் (Varadvinayak) அஷ்ட விநாயகர் கோயில்களில் ஒன்றாகும். வரதவிநாயகர் கோயில், மகாராட்டிரா மாநிலம், ராய்கட் மாவட்டத்தின் "மகாத்" எனும் கிராமத்தில் அமைந்துள்ளது.
இக்கோயிலை 1725ஆம் ஆண்டில் மராத்திய பேஷ்வா படைத்தலைவர் "சுபேதார் இராம்ஜி மகாதேவ பிவால்கர்" என்பவரால் சீரமைக்கப்பட்டது. 




</doc>
<doc id="317346" url="https://ta.wikipedia.org/wiki?curid=317346" title="கென்ட் கிராப்பர்">
கென்ட் கிராப்பர்

கென்ட் கிராப்பர் என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கென்ட் கிராப்பர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். 



</doc>
<doc id="317348" url="https://ta.wikipedia.org/wiki?curid=317348" title="விக்னேஸ்வரர் கோயில்">
விக்னேஸ்வரர் கோயில்

விக்னேஸ்வரர் கோயில் (Vigneshwara Temple) எனப்படும் தடை நீக்கும் கணபதி கோயில்
இந்திய மாநிலமான மகாராட்டிராவின் புனே மாவட்டத்தில் உள்ள ஒசார் கிராமத்தில் அமைந்துள்ளது. விக்னேஸ்வரர் கோயில் மகாராட்டிராவின் அஷ்ட விநாயகர் தலங்களில் ஒன்றாகும்.

விக்னேஸ்வரர் கோயில், புனே - நாசிக் நெடுஞ்சாலையில், புனேவிலிருந்து 85 கிலோ மீட்டர் தொலைவில் அமைந்துள்ளது.

பேஷ்வா முதலாம் பாஜிராவின் படைத்தலைவரான சிமாஜி அப்பா என்பவர், போர்த்துகேய கிழக்கிந்தியக் கம்பனியர்களிடமிருந்து வசாய் கோட்டையை கைப்பற்றிய பின்னர், விக்னேஸ்வர் கோயிலை சீரமைத்து, தங்கத்தால் மூலாம் பூசப்பட்ட கோயில் விமானத்தை எழுப்பினார். 



</doc>
<doc id="317349" url="https://ta.wikipedia.org/wiki?curid=317349" title="சித்தி விநாயகர் கோயில், சித்தாடெக்">
சித்தி விநாயகர் கோயில், சித்தாடெக்

சித்திவிநாயகர் கோயில் (Siddhivinayak Temple) இந்திய மாநிலமான மகாராட்டிராவின் அகமதுநகர் மாவட்டத்தின், "கர்ஜட்" தாலுகாவில், பீமா ஆற்றின் கரையில், சித்தாடெக் கிராமத்தில் அமைந்துள்ளது. இக்கோயில் அஷ்ட விநாயகர் தலங்களில் ஒன்றாகும். 
கி பி பதினெட்டாம் நூற்றாண்டில் குவாலியர் ராணி அகல்யாபாய் என்பரால் இக்கோயில் சீரமைக்கப்பட்டது.



</doc>
<doc id="317351" url="https://ta.wikipedia.org/wiki?curid=317351" title="கிரானடினோ பவுட்டர்">
கிரானடினோ பவுட்டர்

கிரானடினோ பவுட்டர் என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கிரானடினோ பவுட்டர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். 



</doc>
<doc id="317354" url="https://ta.wikipedia.org/wiki?curid=317354" title="அதியமான் கோட்டை சென்னராயப் பெருமாள் கோயில்">
அதியமான் கோட்டை சென்னராயப் பெருமாள் கோயில்

அதியமான் கோட்டை சென்னராயப் பெருமாள் கோயில் என்பது தர்மபுரி மாவட்டம், அதியமான் கோட்டையில் உள்ள ஒரு வைணவக் கோயிலாகும். இது இந்தியத் தொல்லியல் துறையால் பாதுகாக்கப்படும் கோயிலாக உள்ளது.
இக்கோயிலில் எந்தக் கல்வெட்டுகளும் இல்லை என்றாலும், இக்கோயிலின் மகாமண்டபத்தின் விதானத்தில் மகாபாரத, இராமாயண காட்சிகளை விளக்கும் பழங்கால சுவரோவியங்கள் உள்ளன. இவை சுமார் முந்நூறு ஆண்டுகளுக்குமேல் பழமை வாய்தவையாகக் கருதப்படுகிறன. 
இக்கோயில் திருவுண்ணாழி, இடைநாழி, மகாமண்டபம் ஆகியவற்றைக் கொண்ட கோயிலாகும். திருவண்ணாழியில் திருமகள், நிலமகள் ஆகியோருடன் சென்னராயப் பெருமாள் நின்ற கோலத்தில் உள்ளார். பெருமாளில் நான்கு கரங்களில், பின்னிரு கரங்களில் சங்கும், சக்கரமும் முன்னிரு கரங்களில் வலக்கை வரத முத்திரையுடனும், இடக்கை தொடையில் பதிந்தபடியும் உள்ளன. அர்த்தமண்டபத்தில் வலப்புரத்தில் ஆழ்வார்களான நம்மாழ்வார், பூதத்தாழ்வார், திருமங்கை ஆழ்வார் ஆகிய மூவரின் திருஉருவங்கள் உள்ளன. கோயிலின் விமானம் மூன்று தளங்களைக் கொண்டு கோயில் கிழக்கு நோக்கி உள்ளது.


</doc>
<doc id="317356" url="https://ta.wikipedia.org/wiki?curid=317356" title="லென்யாத்திரி">
லென்யாத்திரி

லென்யாத்திரி ("Lenyadri" , Leṇyādri) இந்திய மாநிலமான மகாராட்டிராவின் புனே மாவட்டத்தில் உள்ள ஜூன்னார் நகரத்தின் அருகே "சக்யத்திரி" மலையடிவாரத்தில் அமைந்த 30 பௌத்த குடைவரைக் கோயில்கள் மற்றும் விநாயகர் கோயில் அமைந்த இடமாகும். குகை எண் 7இல் லெண்யாத்திரி விநாயகர் கோயில் அமைந்துள்ளது. இக்குடைவரைக் கோயில்கள் தெற்கு நோக்கி அமைந்துள்ளது. குகை எண் 6 மற்றும் பௌத்த வழிபாட்டுத் தலங்களாகவும், மற்றவைகள் விகாரைகளாக அமைந்துள்ளது. (பிக்குகள் தங்குமிடங்கள்)

லென்யாத்திரி குடைவரைக் கோயில்கள் கி.பி முதல் நூற்றாண்டு முதல் 3 ஆம் நூற்றாண்டு வரை ஈனயான பௌத்தர்களால் கட்டப்பட்டதாகும். குகை எண் 7 இல் உள்ள விநாயகர் கோயில் கி.பி முதல் நூற்றாண்டில் கட்டப்பட்டது.

லென்யாத்திரி என்பதற்கு மராத்திய மொழியில் "மலைக் குகை" என்று பொருள்படும். இக்குகைகள் அமைந்த மலைக்கு "கணேசர் மலை" என்று அழைப்பர்.




</doc>
<doc id="317358" url="https://ta.wikipedia.org/wiki?curid=317358" title="ரஞ்சன்கோண் கணபதி">
ரஞ்சன்கோண் கணபதி

ரஞ்சன்கோண் கணபதி (Ranjangaon Ganpati) மகாராட்டிரா மாநிலத்தின் அஷ்ட விநாயகர் தலங்களில் ஒன்றாகும். இக்கோயில் கி பி 9 அல்லது 10ஆம் நூற்றாண்டில் கட்டப்பட்டதாக கருதப்படுகிறது. பின்னர் மராத்திய பேஷ்வாக்களால் சீரமைக்கப்பட்டது. ரஞ்சன்கோண் கணபதி விக்ரகம் பத்து தும்பிக்கைகளுடனும், இருபது கைகளுடனும் காணப்படுகிறது.

இக்கோயில் புனே நகரத்திலிருந்து 50 கிலோ மீட்டர் தொலைவில் அமைந்துள்ளது.




</doc>
<doc id="317359" url="https://ta.wikipedia.org/wiki?curid=317359" title="சிந்தாமணி விநாயகர் கோயில், தேவூர்">
சிந்தாமணி விநாயகர் கோயில், தேவூர்

சிந்தாமணி விநாயகர் கோயில் (Chintamani Temple of Theur) விநாயகருக்கு அர்பணிக்கப்பட்ட அஷ்ட விநாயகர் கோயில்களில் ஒன்றாகும். இவ்விநாயகர் கோயில், இந்தியாவின் மகாராட்டிரா மாநிலத்தின் புனே நகரத்திலிருந்து 25 கிலோ மீட்டர் தொலைவில், பீமா ஆறும், மூல மூதா ஆறும் கலக்குமிடத்தின் அருகில் அமைந்துள்ளது. 




</doc>
<doc id="317360" url="https://ta.wikipedia.org/wiki?curid=317360" title="பல்லாலேஷ்வர்">
பல்லாலேஷ்வர்

பல்லாலேஷ்வர் (Ballaleshwar) (lit.: "Ballal's Lord") மகாராட்டிராவில் அமைந்த அஷ்ட விநாயகர் கோயில்களில் ஒன்றாகும். இக்கோயில் ராய்கட் மாவட்டத்தின் "கர்ஜட்" நகரத்திலிருந்து 58 கிலோ மீட்டர் தொலைவில் உள்ள "பலி" எனுமிடத்தில் அமைந்துள்ளது. 




</doc>
<doc id="317362" url="https://ta.wikipedia.org/wiki?curid=317362" title="தென்கரைக்கோட்டை கல்யாணராமர் கோயில்">
தென்கரைக்கோட்டை கல்யாணராமர் கோயில்

தென்கரைக்கோட்டை கல்யாணராமர் கோயில் என்பது தர்மபுரி மாவட்டம், தென்கரைக்கோட்டையில் உள்ள உள்ள ஒரு இராமர் கோயிலாகும். 
"சீல நாயக்கன்", "சென்னப்ப நாயக்கன்" ஆகிய உடன்பிறந்தவர்கள் தன் படைகளுடன் தென்கரைக்கோட்டைப் பகுதியில் இருந்த காட்டுப் பகுதியில் வேட்டையாட வந்தனர். அப்போது அவர்களின் வேட்டை நாயை முயல் விரட்டியதைக் கண்டு வியந்தனர். இரவு அங்கேயே உறங்கினர் அவர்களின் கனவில் இராமர் தோன்றி அங்குள்ள ஆலமரத்தை அடையாளம் காட்டி அங்கு தனக்கு ஒரு கோயில் எழுப்பச் சொன்னார். பொழுது விடிந்தபின் சகோதரர்கள் தங்கள் தலை நகரம் திரும்பினர். கோயில் கட்ட வேண்டிய பணத்தை அண்ணன் சீலநாயக்கன் தம்பி சென்னப்ப நாயக்கனிடம் தந்து கோயில் வேலைகளை செய்யுமாறு அனுப்பி, தலைநகரில் ஆட்சியைத் தொடர்ந்துவந்தான். கோயில்வேலைகளை சென்னப்ப நாயக்கன் வெளியூர் சிற்பிகளையும் வேலையாட்களையும் கொண்டு செய்வதைக் கண்டு, எரிச்சலடைந்த உள்ளூர் இளைஞர்கள் இருவர் சீல நாயக்கனிடம் சென்று இளவரசர் கோயில் வேலையை கவணிக்காமல், அதற்கான பணத்தை தவறான வழியில் செலவிட்டு வருவதாக கோள் மூட்டினர். இதைக்கேட்டு சீலநயக்கன் தம்பியைக் காணப் புறப்பட்டான். அண்ணன் வருவதை அறிந்து தம்பி சென்னப்ப நாயக்கன் அவரை எதிர்கொண்டு அழைக்க பரிவாரங்களோடு வந்தான். இதை அறிந்த உள்ளூர் இளைஞர்கள் தம்பி அண்ணனைக் கொல்ல வருவதாக அவரிடம் சூதுரைக்க இதை நம்பிய சீல நாயக்கன் தம்பி சென்னப்ப நாயக்கனை கொன்றுவிட்டு, பின்னர் கோட்டையையும் கோயிலையும் பார்வையிட்டு, சிற்பிகளிடம் விசாரித்தான். சிற்பிகளுக்கு தரவேண்டிய பணம் போன்றவை முறையாக கொடுக்கப்பட்டிருப்பதையும் கணக்குவழக்குகள் சரியாக இருப்பதை அறிந்தான். குற்றம் செய்யாத தன் தம்பியை கொன்றதற்காக வருந்தி, தம்பியைக் கொன்ற இடத்திலேயே தன்னை அழித்துக் கொள்கிறான். இவர்களின் மனைவிமார் அந்த இடத்திலேயே உடன்கட்டை ஏறுகின்றனர். இவ்வாறு இவ்விடத்தில் செவிவழிக்கதை நிலவுகிறது.

இக்கோயில் இரு தள விமானத்துடன் கிழக்கு நோக்கி அமைந்துள்ளது. இக்கோயிலில் திருவுண்ணாழி, இடைநாழி, மகாமண்டபம், முன் மண்டபம் ஆகியவற்றைக் கொண்டுள்ளது. முன் மண்டபத்தின் வட தென் புறங்களில் குதிரை வீரன் தூண்கள், சிங்க வீரன் தூண்கள், யாளி வீரன் தூண்கள் ஆகியவை வேலைப்பாடுடன் அமைக்கப்பட்டுள்ளன. இம்மண்டபத்தில் பல இசைத்தூண்களும் உள்ளன.

கோயில் உண்ணாழியில் இராமர் அமர்ந்த கோலத்தில் பரிவாரங்களோடு காட்சியளிக்கிறார். இராமரின் வலக்கை அபய முத்திரையோடும் இடக்கை தொடைமீது வைத்தபடியும், அருகில் சீதை வலக்கையில் மலர் ஏந்தியபடியும், இடக்கையில் வரத முத்திரை கொண்டும் விளங்குகிறார். சீதாராமரின் முன்னே விசுவாமித்திரர், வசிட்டர் ஆகியோர் அமர்ந்திருக்க அவர்களோடு இராமனின் தம்பியரான பரதன், இலக்குவன், சத்துருக்கன், ஆகியோருடன் குகன், சுக்ரீவன், வீடணன், அனுமன், அங்கதன் ஆகியோர் பரிவாரங்களாக எழுந்தருளியுள்ளனர்.


</doc>
<doc id="317375" url="https://ta.wikipedia.org/wiki?curid=317375" title="ஜெமினி கணேசன் நடித்த தமிழ்த் திரைப்படங்கள்">
ஜெமினி கணேசன் நடித்த தமிழ்த் திரைப்படங்கள்

ஜெமினி கணேசன் நடித்த தமிழ்த் திரைப்படங்கள் இங்கு பட்டியலிடப்பட்டுள்ளன:



(1964)





</doc>
<doc id="317376" url="https://ta.wikipedia.org/wiki?curid=317376" title="தருமபுரி சிவசுப்பிரமணிய சுவாமி கோயில்">
தருமபுரி சிவசுப்பிரமணிய சுவாமி கோயில்

தருமபுரி சிவசுப்பிரமணிய சுவாமி கோயில் என்பது தர்மபுரி மாவட்டம், தருமபுரி நகரின் மேற்குப் பகுதியான குமாரசாமிப்பேட்டையில் உள்ள ஒரு முருகன் கோயிலாகும். 

பல ஆண்டுகளுக்கு முன்பு தமிழகத்தில் ஏற்பட்ட பஞ்ச காலத்தில் பல மக்கள் பஞ்ச பாதிப்பு இல்லாத இடங்களை நோக்கி கூட்டம் கூட்டமாக குடிபெயர்ந்தனர். இதேபோல வேலூர் பகுதியைச் சேர்ந்த நெசவுத் தொழிலில் வல்லவரான செல்வந்தர் "வையாபுரி முதலியார்" என்பவரின் தலைமையில் இருந்த செங்குந்த சமுதாயத்தினர் தருமபுரி பகுதியில் குடியேறினர். முருக பக்தரான வையாபுரி முதலியார் தங்கள் வழிபாட்டுக்காக முருகன் கோயில் கட்ட விரும்பி தகுந்த இடம்தேடியபோது அங்கு முன்பு வாழ்ந்து மறைந்த "சித்தர் செயகணேசர்" சமாதி அருகில் கோயில் கட்ட தகுந்த இடமாக உள்ளுணர்வால் உணர்ந்து, சமாதிக்கு அருகிலேயே முருகன் கோயில் திருவண்ணாழி வருமாறு திட்டமிடப்பட்டு, அவ்விடத்தில் முருகன் கோயில் கட்டத்துவங்கினர். திருவண்ணாமலை தலத்தில் இருந்து வள்ளி தெய்வானையுடன் மயில்மீது அமர்ந்த நிலையில் ஆறுமுகன் சிலைகளை நிறுவி கோயிலுக்கு திருக்குட நன்னீராட்டு செய்தனர். இக்கோயிலை சுற்றி உருவான குடியிருப்புக்கு குமாரசாமிப்பேட்டை என பெயர் ஏற்பட்டது. 

இக்கோயில் திருவுண்ணாழி, இடைநாழி, மகாமண்டபம் ஆகியவற்றைக் கொண்ட கோயிலாகும். கோயில் பிரகாரத்தில் சித்தர் செயகணேசரின் அதிட்டானம், சிறு விநாயகர் கோயில், வீரபத்திரர் கோயில், நாகர் சிற்பங்கள் ஆகியவை அமைக்கப்பட்டுள்ளன. இக்கோயிலுக்கு 1914 இல் ஐந்து மாட இராச கோபுரம் கட்டப்பட்டது. 1971 இல் இராச கோபுரத்திற்கு வெளியே நடராசருக்கு ஒரு பெரிய மண்டபம் கட்டப்பட்டது. கோயில் வளாகத்தில் திருமாலுக்கு ஒரு கோயில் உள்ளது. 

இக்கோயிலில் பங்குனி உத்திரத்தின்போது தேர்த்திருவிழா நடைபெறுகிறது. இதில் சற்று தொலைவுக்கு பெண்கள் மட்டுமே வடம்பிடித்து தேரை இழுக்கும் வழங்கம் இருக்கிறது. 


</doc>
<doc id="317386" url="https://ta.wikipedia.org/wiki?curid=317386" title="தருமபுரி சாலை விநாயகர் கோயில்">
தருமபுரி சாலை விநாயகர் கோயில்

தருமபுரி சாலை விநாயகர் கோயில் என்பது தருமபுரி மாவட்டம், தருமபுரி நகரில் உள்ள ஒரு விநாயகர் கோயிலாகும். இக்கோயில் அமைந்துள்ள சாலைக்கு சாலை விநாயகர் கோயில் தெரு என இக்கோயிலின் பெயராலேயே பெயர் உண்டானது.

இக்கோயில் நூறாண்டுகளுக்கு முற்பட்டக் கோயிலாகக் கருதப்படுகிறது. தருமபுரியில் புதிதாக வாகனம் வாங்குபவர்கள் பெரும்பாலும் இக்கோயிலில் வைத்தே பூசை செய்கின்றனர். திருமண நிகழ்ச்சிகளில் மாப்பிள்ளை அழைப்பும் பெரும்பாலும் இக்கோயிலில் இருந்தே துவங்குவது வழக்கம். நாக தோசத்துக்கு பரிகாரத் தலமாகவும் இக்கோயில் கருதப்படுகிறது. 

இக்கோயில் திருவுண்ணாழி, மகாமண்டபம் ஆகியவற்றைக் கொண்ட சிறிய கோயிலாகும். கோயிலின் முதன்மை தெய்வமான விநாயகரின் இரு புறங்களிலும் நாகர் திருவுருவங்கள் உள்ளன. விநாயகர் நாற்கரங்களுடன் அமர்ந்த கோலத்தில் உள்ளார். இக்கோயில் கிழக்கு நோக்கியுள்ளது. இக்கோயில் திருச்சுற்றில் தென்மேற்கில் துர்கை திருமுன்னும், மேற்கே பாலசுப்பிரமணியர், சிவலிங்கம், கலைமகள் ஆகிய உருவங்களும் உள்ளன. 


</doc>
<doc id="317389" url="https://ta.wikipedia.org/wiki?curid=317389" title="தருமபுரி சீதாராமதாச ஆஞ்சநேயர் கோயில்">
தருமபுரி சீதாராமதாச ஆஞ்சநேயர் கோயில்

தருமபுரி சீதாராமதாச ஆஞ்சநேயர் கோயில் என்பது தர்மபுரி மாவட்டம், தருமபுரி நகரில் அரியரநாதர் கோயில் தெருவில் உள்ள ஒரு கோயிலாகும். 
இக்கோயில் சுமார் நானூறு ஆண்டுகளுக்கு முன்பு கம்பைநல்லூர் மிட்டார் மரபினரால் கட்டப்பட்டு, அவர்களது குடும்பத்தினரால் பராமரிக்கப்பட்டு வருகிறது. ஆந்திர மாநிலம் பத்ராசலத்தில் பக்த இராமதாசர் கட்டிய கோயிலையடுத்து சிறப்பான கோயிலாக இக்கோயில் கருதப்படுகிறது. இக்கோயிலுக்கு வெளி மாவட்டங்களிலிருந்தும் கர்நாடக மாநிலத்திலிருந்தும் பக்தர்கள் வழிபாட்டுக்காக வருகின்றனர். 

இக்கோயில் திருவுண்ணாழி, மகாமண்டபம் ஆகியவற்றைக் கொண்டு ஒரு திருச்சுற்றுகொண்ட கோயிலாகும். திருவுண்ணாழியில் சிறுமேடையில் இராமர், சீதை ஆகியோர் அமர்ந்த நிலையில் இருக்க இராமனின் ஒரு கை அபய முத்திரையுடனும் மறுகை சீதையை அணைத்தும் உள்ளது. சீதை ஒரு கையில் தாமரை மலரை ஏந்தியும் இன்னொரு கையை தொங்கவிட்டபடியும் உள்ள வடிவில் உள்ளார். சீதாராமரின் காலடியில் அனுமான் வணங்கிய நிலையில் நின்றக் கோலத்தில் உள்ளார்.


</doc>
<doc id="317390" url="https://ta.wikipedia.org/wiki?curid=317390" title="எஸ். சி. சி. அந்தோனிப்பிள்ளை">
எஸ். சி. சி. அந்தோனிப்பிள்ளை

செபஸ்தியான் சிரில் கான்ஸ்டன்டைன் அந்தோனிப்பிள்ளை ("Sebastian Cyril Constantine Anthony Pillai", ஏப்ரல் 27, 1914 – ஆகத்து 16, 2000) யாழ்ப்பாணத்தைப் பிறப்பிடமாகக் கொண்ட இந்தியத் தொழிற்சங்கவாதியும், அரசியல்வாதியும், நாடாளுமன்ற உறுப்பினரும் ஆவார்.

அந்தோனிப்பிள்ளை 1914 ஏப்ரல் 27 இல் இலங்கையின் வடக்கே யாழ்ப்பாணத்தில் பிறந்தார். இவரது தந்தை எஸ். அந்தோனிப்பிள்ளை. இவரது குடும்பம் இந்தியாவில் திருநெல்வேலியைச் சேர்ந்த ரோமன் கத்தோலிக்கர்கள் ஆவர். அந்தோனிப்பிள்ளை யாழ்ப்பாணம் சம்பத்தரிசியார் கல்லூரியில் கல்வி கற்றார். இலங்கைப் பல்கலைக்கழகக் கல்லூரியில் சேர்ந்து வரலாற்றில் பட்டம் பெற்றார். பின்னர் இலண்டன் கின்சுக் கல்லூரியில் படித்தார். இலண்டனில் இந்தியா லீக் என்ற அமைப்பிலும், இலங்கை மாணவர்களின் மார்க்சிய படிப்புக் கழகத்திலும் முக்கிய உறுப்பினராக இருந்தார்.

அந்தோனிப்பிள்ளை 1939 இல் கரோலைன் குணவர்தனா என்பவரைத் திருமணம் புரிந்தார். இவர்களுக்கு நான்கு பிள்ளைகள் (மகேந்திரன், ரஞ்சித், நளின் ரஞ்சன், சுரேஷ்குமார்) உள்ளனர்.

அந்தோனிப்பிள்ளை லங்கா சமசமாஜக் கட்சி என்ற மார்க்சியக் கட்சியின் ஆரம்பகால உறுப்பினர் ஆவார். இலண்டனில் இருந்து 1938 இல் இலங்கை திரும்பிய பின்னர் மீண்டும் இக்கட்சியில் சேர்ந்தார். கட்சித் தோழர்களிடையே டோனி என அழைக்கப்பட்ட அந்தோனிப்பிள்ளை சிங்கள மொழி அறியாதவராக இருந்ததமையால், கட்சித் தலைவர் லெஸ்லி குணவர்தனா அவரது உடன்பிறப்பான கரோலைன் என்பவரிடம் சிங்க மொழிப் பயிற்சிக்காக டோனியை அனுப்பினார். அந்தோனிப்பிள்ளையும், கரோலைனும் காதலர்களாகி பின்னர் திருமணமும் செய்தனர்.

மலைநாட்டுத் தமிழ் தோட்டத் தொழிலாளர்களிடையே கட்சித் தொழிற்சங்க நடவடிக்கைகளுக்காக சமசமாசக் கட்சி தலைமையகம் அந்தோனிப்பிள்ளையையும், கரொலைனையும் நாவலப்பிட்டிக்கு அனுப்பியது. பிரித்தானியத் தோட்ட முதலாளிகள் தொழிற்சங்க நடவடிக்கைகளை வன்முறைகள் மூலம் அடக்கி வந்த காலகட்டம் அது. 1939 இல் இரண்டாம் உலகப் போர் வெடித்த போது சமசமாசக் கட்சி "இரண்டாவது ஏகாதிபத்தியப் போர்" என்ற வகையில் அதனை எதிர்த்து வந்தது. 1939/40 காலப்பகுதியில் இக்கட்சி பல வேலை நிறுத்தங்களை மேற்கொண்டதை அடுத்து 1940 இல் இக்கட்சி தடை செய்யப்பட்டது. கட்சித் தலைவர்கள் கொல்வின் ஆர். டி. சில்வா, பிலிப் குணவர்தனா, என். எம். பெரேரா, எட்மண்ட் சமரக்கொடி ஆகியோர் 1940 சூன் மாதத்தில் கைது செய்யப்பட்டனர். ஆனாலும், 1940-41 காலப்பகுதியில், அந்தோனிப்பிள்ளை, கரொலைன், அவரது சகோதரர் ரொபர்ட் குணவர்தனா ஆகியோர் தொடர்ந்து போக்குவரத்து, துறைமுகத் தொழிலாளர்களிடையே வேலை நிறுத்தங்களை ஒழுங்குபடுத்தினர்.

1942 ஏப்ரலில், சிறை ஊழியர்கள் சிலரின் உதவியுடன் கட்சித் தலைவர்கள் சிறையில் இருந்து தப்பினர். கொல்வின் ஆர். டி. சில்வா, என். எம். பெரேரா ஆகியோர் இந்தியாவுக்குத் தப்பிச் சென்றனர். எட்மண்ட் சமரக்கொடி இலங்கையில் தலைமறைவாகினார். 1942 சூலையில் அந்தோனிப்பிள்ளை உட்பட சில தலைவர்கள் மீன்பிடிப் படகு மூலம் இந்தியாவுக்குத் தப்பிச் சென்றனர். பெரும்பாலானோர் மும்பை செல்ல, அந்தோனிப்பிள்ளை மதுரையில் தங்கி இந்திய, இலங்கை, பர்மிய போல்செவிக்-மார்க்சியக் கட்சியில் இணைந்தனர். அந்தோனிப்பிள்ளை இக்கட்சியின் மத்தியக் குழு உறுப்பினராக 1944 முதல் 1948 வரை இருந்து பணியாற்றினார். 1942 இல் வெள்ளையனே வெளியேறு இயக்கத்தை மதுரையில் கட்சி உறுப்பினர்கள் நடத்தினர்.

1943 இல் அந்தோனிப்பிள்ளை சென்னைக்குக் குடிபெயர்ந்தார். 1944 இல் மதராஸ் தொழிலாளர் ஒன்றியத்தின் தலைவரானார். காவல்துறையினர் தேடி வந்த நிலையில், அந்தோனிப்பிள்ளை தனது குடும்பம், மற்றும் இலங்கைத் தோழர்கள் சிலருடன் தேனாம்பேட்டையில் ஒரு வீட்டில் தங்கியிருந்தார். இந்நிலையில் கரோலைன் தனது இரு மகன்களுடன் கொழும்பு திரும்பினார். அந்தோனிப்பிள்ளையும் அவரது தோழர்களும் தலைமறைவாக இருந்த நிலையில், காவல்துறையினரால் கைது செய்யப்பட்டு "அரசுக்கு எதிரான பிரசுரங்கள்" வைத்திருந்த குற்றச்சாட்டின் பேரில் இரண்டாண்டுகள் கடுமையான சிறைத்தண்டனை வழங்கப்பட்டது.

1946 இல் சிறையில் இருந்து விடுதலை பெற்ற பின்னர் அந்தோனிப்பிள்ளை இலங்கை திரும்பினார். சில நாட்களில் அவர் தனது குடும்பத்துடன் மீண்டும் தமிழ்நாடு திரும்பி மதராசு தொழிலாளர் ஒன்றியத்தின் தலைமைப் பொறுப்பை ஏற்றார். 1947 மார்ச் மாதத்தில் வேலை நிறுத்தங்களை ஒழுங்கு செய்தமைக்காக அவரும் ஏனைய தொழிற்சங்கத் தலைவர்களும் மீண்டும் கைது செய்யப்பட்டு சிறையில் அடைக்கப்பட்டனர். இவர்களது விடுதலையை வேண்டி ஆயிரக்கணக்கான ஊழியர்கள் ஆர்ப்பாட்டங்களில் ஈடுபட்டனர். அந்தோனிப்பிள்ளை ஆந்திரப் பிரதேச சிறைச்சாலை ஒன்றுக்கு மாற்றப்பட்டார். மதராசு தொழிலாளர் ஒன்றியத்தை 1947 சூன் மாதத்தில் அரசு தடை செய்தது. வேலை நிறுத்தங்களும் கைவிடப்பட்டன.

அந்தோனிப்பிள்ளை தொழிற்சங்கத் தலைவராக 1946 முதல் 1975 வரையும் பின்னர் 1983 ஆம் ஆண்டிலும் இருந்து பணியாற்றினார். 1948 இல் இந்திய ஓவர்சீசு வங்கியின் தொழிலாளர் ஒன்றியத்தை ஆரம்பித்து அதன் தலைவராகவும் இருந்து பணியாற்றினார். 2000 ஆம் ஆண்டு வரை இவர் அகில இந்திய துறைமுகத் தொழிலாளர் கூட்டமைப்பின் பொதுச் செயலாளராகவும், துணைத் தலைவராகவும் இருந்தார். அகில இந்திய போக்குவரத்துப் பணியாளர்களின் ஒன்றியத்தின் தலைவராகவும் இருந்துள்ளார். சென்னைத் துறைமுகத்தின் அறங்காவலர்களில் ஒருவராக 1954 முதல் 2000 ஆம் ஆண்டு வரை இருந்துள்ளார். தனது வாழ்நாளில் 200 இற்கும் அதிகமான தொழிற்சங்கங்களைத் தலைமையேற்று நடத்தியுள்ளார்.

1948 இல் இந்திய, இலங்கை, பர்மிய போல்செவிக்-மார்க்சியக் கட்சி இந்திய சோசலிசக் கட்சியுடன் இணைந்ததை அடுத்து அந்தோனிப்பிள்ளையும் அக்கட்சியில் சேர்ந்தார். 1948 முதல் 59 வரை சென்னை மாநகராட்சியில் உறுப்பினராக இருந்தார். சென்னை, சூளை சட்டமன்ற உறுப்பினராக 1952 முதல் 1952 வரை இருந்தார். 1956 இல் லோகியா சோசலிஸ்டுக் கட்சியில் சேர்ந்தார். 1957 முதல் 1962 வரை வட சென்னை மக்களவைத் தொகுதியின் மக்களவை உறுப்பினராகத் தேர்ந்தெடுக்கப்பட்டார். 1961 இல் தமிழ்த் தேசியக் கட்சியில் சேர்ந்தார். 1964 இல் தமிழ்த் தேசியக் கட்சி இந்திய தேசிய காங்கிரசுடன் இணைந்ததை அடுத்து அந்தோனிப்பிள்ளையும் காங்கிரசில் சேர்ந்தார். அந்தோனிப்பிள்ளை 1967 தேர்தலில் வடசென்னைத் தொகுதியில் போட்டியிட்டுத் தோல்வியடைந்தார். இந்திய தேசிய காங்கிரசு பிளவடைந்த போது அந்தோனிப்பிள்ளை காமராசரின் நிறுவன காங்கிரசு கட்சியில் இணைந்தார்.

அந்தோனிப்பிள்ளை 2000 ஆம் ஆண்டு ஆகத்து 16 இல் சென்னையில் தனது 86வது அகவையில் காலமானார்.


</doc>
<doc id="317394" url="https://ta.wikipedia.org/wiki?curid=317394" title="புட்டிரெட்டிப்பட்டி சோமேசுவரர் கோயில்">
புட்டிரெட்டிப்பட்டி சோமேசுவரர் கோயில்

புட்டிரெட்டிப்பட்டி சோமேசுவரர் கோயில் என்பது தர்மபுரி மாவட்டம், தருமபுரியில் இருந்து 27 கிலோமீட்டர் தொலைவில் பாப்பிரெட்டிப்பட்டி வட்டத்தில் புட்டிரெட்டிப்பட்டி என்ற சிற்றூரில் உள்ள ஒரு சிவன் கோயிலாகும். 
இக்கோயில் புட்டிரெட்டிப்பட்டிக்கு அருகில் உள்ள தாழைநத்தத்தில் விஜயநகர மன்னர் காலத்தில் கட்டப்பட்டது. பிற்காலத்தில் இக்கோயில் பராமரிப்பின்றி சிதைந்த நிலையில் இருந்ததாகவும், இதனால் இக்கோயிலை அப்படியே பெயர்த்தெடுத்து, தாழைநத்தத்தில் இருந்து ஒரு கிலோமீட்டர் தொலைவில் உள்ள புட்டிரெட்டிப்பட்டியில் அதே அமைப்பில் 150 ஆண்டுகளுக்கு முன் கட்டப்பட்டதாகக் கூறப்படுகிறது. இக்கோயிலில் விசயநகர மன்னனான இம்மிடி நரசிம்மன் காலத்தியக் கல்வெட்டு (கி.பி.1501) உள்ளது.

சோமேஸ்வரர் கோயில் கிழக்கு நோக்கி உள்ளது. இக்கோயில் திருவுண்ணாழி, இடைநாழி, மகாமண்டபம், சோமசுந்தரி ஆலயம் ஆகியவற்றைக் கொண்ட கோயிலாகும். கோயில் மகாமண்டபத்தில் தெற்கே விநாயகரும், வடக்கே முருகனும் உள்ளனர். பரிவார தெய்வங்களாக விநாயகர், காலபைரவர், சூரியன், சந்திரன், ஆகிய தெய்வங்கள் உள்ளனர். அம்பிகை ஆலயம் சோமசுந்தரி என்ற பெயரில் தனியே சிவனின் இடதுபுறம் கிழக்கு நோக்கி உள்ளது. சோமச்சுந்தரி ஆலயம் திருவுணாணாழி, இடைநாழி, மகா மண்டபம் ஆகியவற்றைக் கொண்டு உள்ளது. இக்கோயிலில் சிவலிங்கத்துக்கு அருகில் ஒரு பெரிய பாம்புப் புற்று உள்ளது. இந்தப் புற்றில் பால் வார்த்து நாகபூஜை செய்ய, நாக தோஷங்கள் நீங்கி புத்திரபாக்கியம் உண்டாகிறது என்று மக்கள் நம்புகின்றனர்.


</doc>
<doc id="317398" url="https://ta.wikipedia.org/wiki?curid=317398" title="முத்தம்பட்டி வீர ஆஞ்சநேயர் கோயில்">
முத்தம்பட்டி வீர ஆஞ்சநேயர் கோயில்

முத்தம்பட்டி வீர ஆஞ்சநேயர் கோயில் என்பது தர்மபுரி மாவட்டம், தருமபுரியில் இருந்து சேலம் செல்லும் தொடர்வண்டிப் பாதையில் முத்தம்பட்டி தொடர்வண்டி நிறுத்தத்தில் இருந்து ஒன்றரை கிலோமீட்டர் தொலைவில் தொப்பூர் வனப்பகுதியில் உள்ள ஒரு அனுமன் கோயிலாகும். இக்கோயிலை அடைய பேருந்து வசதி கிடையாது சாலைவழியாக வரவேண்டுமானால் தருமபுரியில் இருந்து நல்லம்பள்ளி வந்து அங்கிருந்து வாடகை தானியில் வரவேண்டும் இக்கோயிலுக்கு பெரும்பாலானவர்கள் தொடர்வண்டி வழியாகவே வருகின்றனர்.
இக்கோயிலைச் சுற்றி குன்றுகளும், மரங்கள் சூழ்ந்த நிலையில் அவற்றிற்கு இடையில் சலசலக்கும் ஓடைகள் அதன் கரையில் உள்ள ஒரு பாறையில் ஏழு அடி உயர ஆஞ்சநேயரின் புடைப்புச் சிற்பமாக ஆஞ்சநேயர் கோயில் கொண்டுள்ளா். 
தருமபுரி, சேலம் இருப்புப்பாதை போடப்பட்டபோது பாதைக்கு இடையூராக ஒரு ஆஞ்சநேயர் சிலை இருந்ததாகவும், இதனால் அதை அப்புறப்படுத்தினர். ஆஞ்சநேயரை அப்புறப்படுத்தும் பணிக்கு பொறுப்பாளராக இருந்த பொறியாளருக்கு இறப்பு ஏற்பட்டது. அவர் இறக்கும் தறுவாயில் தெய்வக்குற்றத்தால் தனக்கு இந்நிலை ஏற்பட்டதாக வருந்தி, ஆஞ்சநோயர் சிலை அகற்றப்பட்ட இடத்திற்கு அருகிலேயே புதியதாக கோயில் கட்டுமாறு தன் குடும்பத்தினரைக் கேட்டுக்கொண்டார். அவர் இறந்தபிறகு அவரின் குடும்பத்தார் ஒரு சிற்பியை அழைத்துவந்து தற்போது வழிபாட்டில் உள்ள இந்த ஆஞ்சநேயர் சிலையை வடித்ததாக செவிவழிச் செய்தி நிலவுகிறது. 
இந்த ஆஞ்சநேயர் புடைப்புச் சிற்பத்தைச் சுற்றி 1966 இல் மண்டபம் கட்டப்பட்டது. மண்டபத்தின் மேற்பகுதியில் சுதையால் நின்ற நிலையில் இராமர் சீதை, இலக்குவன் ஆகியோர் உள்ளது போலவும் இராமனின் காலடியில் அனுமான் வணங்கிய நிலையில் இருப்பதுபோன்ற உருவ அமைப்புகள் செய்யப்பட்டுள்ளன.


</doc>
<doc id="317399" url="https://ta.wikipedia.org/wiki?curid=317399" title="ருசிகுல்ய ஆறு">
ருசிகுல்ய ஆறு

ருசிகுல்ய ஆறு (Rushikulya River) இந்தியாவின் மாநிலமான ஒடிசாவின் முக்கிய ஆறுகளில் ஒன்றாகும். கந்தமால் மற்றும் கஞ்சம் இவ்வாற்றின் நீர்பிடிப்பு பகுதிகளாகும். கந்தமால் மாவட்டத்தின் தாரிங்பாடி மலையில் 1000 மீட்டர் உயரத்தில் உற்பத்தியாகும் ருசிகுல்யா ஆறு, சத்தர்பூர் எனுமிடத்தில் வங்காள விரிகுடாவில் கலக்கிறது. ருசிகுல்யா ஆற்றின் முக்கிய துணை ஆறுகளாக பாகுவா ஆறு, தானெய் ஆறு மற்றும் பாத நதிகள் விளங்குகிறது.

இதன் துணை ஆறுகளாக, தானெய் ஆறு, பாத நதி மற்றும் கோடஹதா ஆறுகள் விளங்குகிறது. 

கஞ்சம் மாவட்டம் மற்றும் கந்தமால் மாவட்டத்தின் தாரிங்பாடி மலையில் உற்பத்தியாகும் ருசிகுல்யா ஆறு, கஞ்சம் மாவட்டம், சுரதா, தாராகோட்டே, ஆசிகா, பித்தலா, புருசோத்தம்பூர், தாரதாரிணி, பிரதாப்பூர், அல்லாடிகம், பிரம்மப்பூர் வழியாக பாய்ந்து, இறுதியில் சத்தர்பூர் எனுமிடத்தில் வங்காள விரிகுடாவில் கலக்கிறது. ருசிகுல்யா ஆற்றின் நீளம் 165 கிலோ மீட்டர் ஆகும். இதன் நீர் பிடிப்பு பகுதி 7700 சதுர கிலோ மீட்டர் பரப்பளவாகும்.. இதன் முகத்துவாரங்களில் கடல் ஆமைகள் ஆண்டுதோறும் பருவ காலங்களில் முட்டையிடுகிறது.



</doc>
<doc id="317400" url="https://ta.wikipedia.org/wiki?curid=317400" title="சாபுர்சி சக்லத்வாலா">
சாபுர்சி சக்லத்வாலா

சாபுர்சி சக்லத்வாலா (Shapurji Saklatwala 28,மார்ச்சு 1874-16, சனவரி 1936) இந்தியாவைச் சேர்ந்த பிரிட்டிசு அரசியல்வாதி மற்றும் பொதுவுடைமைவாதி ஆவார்.இங்கிலாந்தின் பாராளுமன்ற உறுப்பினராகப் பதவி வகித்தார். 

இந்தியாவில் பார்சி இனத்தைச் சேர்ந்த சக்லத்வாலா மும்பையில் பெரும் பணக்காரக் குடும்பத்தில் பிறந்தார். ஜே ஆர் டாட்டாவுக்கு இவர் உறவினர் ஆவார். 
1905 ஆம் ஆண்டில் இவரது குடும்பம் சக்லத்வாலாவை இங்கிலாந்துக்கு அனுப்பி வைத்தது. 


இவர் நினைவைப் போற்றும் வகையில் இங்கிலாந்து பொதுவுடைமைக் கட்சி லண்டன் சவுத்தாலில் ஒரு இடத்துக்கு சக்லத்வாலா கூடம் என்று பெயர் சூட்டியுள்ளது. 


</doc>
<doc id="317401" url="https://ta.wikipedia.org/wiki?curid=317401" title="பி. ஜி. வெங்கடேசன்">
பி. ஜி. வெங்கடேசன்

பி. ஜி. வெங்கடேசன் ( - டிசம்பர் 24, 1950) பழம்பெரும் தமிழ்த் திரைப்பட, நாடக நடிகர், மற்றும் பாடகர் ஆவார். தமிழில் வெளிவந்த முதலாவது பேசும் படமான காளிதாசில் (1931) கதாநாயகனாக நடித்தவர்.

தெலுங்கைத் தாய்மொழியாகக் கொண்டவர் வெங்கடேசன். பி. யு. சின்னப்பாவுடன் நாடகங்களில் நடித்தவர். "தென்னிந்திய சைகால்" எனத் திரைப்பட ரசிகர்களால் பாராட்டப் பெற்றவர்.



பி. ஜி. வெங்கடேசன் தனது 40 ஆவது அகவையில் மாரடைப்பால் சேலத்தில் காலமானார்.


</doc>
<doc id="317403" url="https://ta.wikipedia.org/wiki?curid=317403" title="மத்தியமகேஷ்வர் கோயில்">
மத்தியமகேஷ்வர் கோயில்

மத்தியமகேஷ்வர் (Madhyamaheshwar) () இந்திய மாநிலமான உத்தரகண்டின் இமயமலைப் பகுதியில் 3497 மீட்டர் உயரத்தில் கார்வால் கோட்டத்தில் உள்ள ருத்திரபிரயாக் மாவட்டத்தின் "மன்சூனா" கிராமத்தில் உள்ள சிவபெருமானுக்கு அர்ப்பணிக்கப்பட்ட மலைக் கோயில் ஆகும்.
ஐந்து கேதார தலங்களில் இக்கோயில் நான்காவதாகும்.
நந்தி இவ்விடத்தில் சிவபெருமானாக காட்சியளிப்பதாக கருதுகின்றனர். இக்கோயிலை பாண்டவர்கள் கட்டியதாக கருதப்படுகிறது.

கோடை காலங்களில் மட்டும் திறந்திருக்கும் இக்கோயில், குளிர்காலத்தில் கோயில் மூலவரான சிவலிங்கத்தை உக்கிமத் எனுமிடத்தில் வைத்து பூசை செய்கின்றனர்.

சாலை வழியாக பஞ்ச கேதார தலங்களை சுற்றி வருவதற்கு 170 கிலோ மீட்டர்களும், 16 நாள்களும் ஆகும். குப்தகாசியிலிருந்து காளிமடத்திற்கு செல்லும் கேதார்நாத் கோயிலை இணைக்கும் சாலையில் 13 கிலோ மீட்டர் தொலைவில் உள்ளது. மகேஷ்வர் கோயில் இமயமலையில், கடல் மட்டத்திலிருந்து 1319 மீட்டர் உயரத்தில் அமைந்துள்ளது.




</doc>
<doc id="317407" url="https://ta.wikipedia.org/wiki?curid=317407" title="கல்பேஷ்வரர் கோயில்">
கல்பேஷ்வரர் கோயில்

கல்பேஷ்வரர் கோயில், () இந்தியாவின் உத்தரகண்ட் மாநிலத்தின் கார்வால் கோட்டத்தில், சமோலி மாவட்டத்தில் சிவாலிக் மலையில் மத்தியமகேஷ்வர் கோயில் அருகே அமைந்த பண்டைய சிவன் கோயிலாகும். கல்பேஷ்வரர் கோயில் பஞ்ச கேதார தலங்களில் ஒன்றாகும்.

ரிஷிகேஷ் - பத்ரிநாத் செல்லும் சாலையில் 253 கிலோ மீட்டர் தொலைவில் ஊர்கம் கிராமத்திற்குச் சென்று, பின்னர் 10 கிலோ மீட்டர் மலைப் பாதையில் கால்நடையாக அல்லது குதிரையில் சென்று கல்பேஷ்வரர் கோயிலை அடைய வேண்டும்.


</doc>
<doc id="317408" url="https://ta.wikipedia.org/wiki?curid=317408" title="ருத்திரநாத் கோயில்">
ருத்திரநாத் கோயில்

ருத்திரநாத் கோயில் (Rudranath) () இந்தியாவின் உத்தரகாண்ட் மாநிலத்தின் சிவாலிக் மலையில், கார்வால் கோட்டத்தில், சமோலி மற்றும் ருத்திரபிரயாக் மாவட்டங்களின் எல்லைப் பகுதியில், கல்பேஷ்வரர் கோயில் மற்றும் மத்தியமகேஷ்வர் கோயில் அருகே அமைந்த பஞ்ச கேதார தலங்களில் மூன்றாவதாகும். இக்கோயில் மூலவரை நீலகண்ட மகாதேவர் என்பர்.
ருத்திரநாத் கோயில் கடல் மட்டத்திலிருந்து 3600 மீட்டர் உயரத்தில் அடர்ந்த காட்டுப் பகுதியில் அமைந்துள்ளது.
பஞ்ச கேதார தலங்களில் மூன்றாவதான ருத்திரநாத் கோயிலை அடைவது மிகவும் கடினமானதாகும்.

ரிஷிகேஷ் நகரத்திலிருந்து 241 கிலோ மீட்டர் தொலைவில் உள்ள கோபேஷ்வர் எனுமிடம் வரை பேரூந்தில் செல்ல வேண்டும். பின்னர் கோபேஷ்வரிலிருந்து 5 கிலோ மீட்டர் தொலைவில் உள்ள "சாகர்" எனும் கிராமத்திற்கு சிற்றுந்தில் சென்று, பின் கால்நடையாக 20 கிலோ மீட்டர் தொலைவில் உள்ள ருத்திரநாத் கோயிலை அடையலாம்.



</doc>
<doc id="317410" url="https://ta.wikipedia.org/wiki?curid=317410" title="துங்கநாத் கோயில்">
துங்கநாத் கோயில்

துங்கநாத் கோயில் (Tungnath) உலகத்தின் உயரமான இடத்தில் அமைந்த சிவன் கோயில் ஆகும். பஞ்ச கேதார தலங்களில் ஒன்றாகும். துங்கநாத் கோயில், இந்தியாவின் உத்தரகண்ட் மாநிலத்தின் ருத்ரபிரயாக் மாவட்டத்தில் சிவாலிக் மலையில் 3680 மீட்டர் உயரத்தில் அமைந்துள்ளது. துங்கநாத் என்பதற்கு கொடுமுடிகளின் "நாதர்" எனப் பொருள்படும். இக்கோயில் மகாபார காவிய நாயகர்களான பஞ்ச பாண்டவர்களுடன் அதிகம் தொடர்புடையது.



</doc>
<doc id="317424" url="https://ta.wikipedia.org/wiki?curid=317424" title="ரோஸ் கடல்">
ரோஸ் கடல்

ரோஸ் கடல் (Ross Sea) அண்டார்டிகாவின் தென்முனைப் பெருங்கடலில் விரிகுடாவாக அமைந்த ரோஸ் தீவு மனிதக் கால் தடங்கள் பதியாத உலகின் கடைசியாக அமைந்த ஆழமிக்க கடலாகும். ரோஸ் கடல் அண்டார்டிகாவின் விக்டோரியா நிலத்திற்கும் மேரி பெயர்டு நிலத்திற்கும் இடையே அமைந்துள்ளது. 

நியுசிலாந்து நாட்டின் தெற்கே அமைந்த ரோஸ் கடல் தொடர்பான நிலப்பகுதிகள் அனைத்தும் நியுசிலாந்து உரிமை கோருகிறது.

10 மீட்டர் நீளமும், 495 கிலோ கிராம் எடை கொண்ட பெருங் கணவாய் மீன் ரோஸ் கடலில் 22 பிப்ரவரி 2007 அன்று பிடிபட்டது.

ஜேம்ஸ் கிளார்க் ரோஸ் என்ற பிரித்தானிய கடலோடி 1841இல் ரோஸ் கடலை கண்டுபிடித்ததால், அவர் பெயராலாயே, இக்கடலுக்கு "ரோஸ் கடல்" எனப் பெயரிடப்பட்டது. 

ரோஸ் கடலின் மேற்கில் உள்ள நிலப்பகுதிக்கு ரோஸ் தீவு என்றும், கிழக்குப் பகுதிக்கு "ரூஸ்வெல்ட் தீவு" என்றும், தென் பகுதிக்கு "ரோஸ் பனித் தட்டு" என்றும், மேற்கு பகுதிக்கு "மெக்முர்தா ஒலி" என்றும், தென் துருவப் பகுதியிலிருந்து 200 மைல் தொலைவில் உள்ள தென் பகுதிக்கு "கோல்டு கோஸ்ட்" என்றும் பெயரிடப்பட்டுள்ளது.

தென் அண்டார்டிகாவின் விலங்குகளையும், தாவரங்களையும், ரோஸ் கடலும் கொண்டுள்ளது.
கோடைக் காலத்தில் ரோஸ் கடலின் அடித்தள ஆழங்களில் உள்ள மிதவை நுண்ம உயிரினத் தொகுதிகள் நீர் பரப்பின் மேல் மிதவைகளாக தென்படுகிறது. இவைகள் மீன்கள், துடுப்புகாலிகள், திமிங்கிலம், கடற்பறவைகள் போன்ற உயிரினங்களுக்கு உணவாகிறது.

ரோஸ் கடலை ஒட்டியும், கடற்கரையின் பல இடங்களில் அடிலாய்டு பென்குயின் மற்றும் பேரரசப் பென்குயின்களின் தங்கல் வரிசைகள் காணப்படுகிறது.

ரோஸ் கடல் பரப்பில் தூய்மையாகவும், அதிகப் படியான மீன் பிடித்தல் இன்றியும், மனித கால் தடம் அதிகம் பதியாததாலும் ரோஸ் கடல், உலகத்தின் இறுதி கடலாக கருதப்படுகிறது. 

அண்டார்டிகாவின் தென்முனைப் பெருங்கடலின் ரோஸ் கடலில் 5,98,000 சதுர மைல் பரப்பில், உலகின் மிகப்பெரிய பன்னாட்டு கடல் உயிரினங்கள் காப்பகம் அமைக்க ஐக்கிய அமெரிக்க நாடு, ஐரோப்பிய ஒன்றியம் உள்ளிட்ட 24 நாடுகள், 28 அக்டோபர் 2016 அன்று பன்னாட்டு உடன்படிக்கை செய்து கொண்டுள்ளது. இந்த ஒப்பந்தப்படி, இக்கடல் பரப்பில் மீன் போன்ற கடல்வாழ் உயிரினங்களை வேட்டையாட தடை செய்யப்படுகிறது.
பன்னாட்டு கடல்சார் உயிரினங்கள் காப்பகம் நியுசிலாந்து மற்றும் ஐக்கிய அமெரிக்க நாடுகளால் நிர்வகிக்கப்படும். 




</doc>
<doc id="317429" url="https://ta.wikipedia.org/wiki?curid=317429" title="ஏமனில் போக்குவரத்து">
ஏமனில் போக்குவரத்து

ஏமனில் போக்குவரத்து "(Transport in Yemen)" போக்குவரத்து உள்கட்டமைப்பு மற்றும் தகவல் தொடர்பு வலைப்பின்னல் அடிப்படையில் அதன் மத்திய கிழக்கு அண்டை நாடுகளுடன் ஒப்பிடப்பட்டு சாதகமற்ற நிலையையே கொண்டுள்ளது. வறுமை நிலை ஏமன் நாட்டின் போக்குவரத்து வசதிகளை பெரிதும் பாதிக்கிறது. போக்குவரத்து அமைப்பை சீர்படுத்தி மேம்படுத்த பல திட்டங்கள் திட்டமிடப்பட்டாலும், பொதுவாக சாலைகள் மிகவும் மோசமான நிலையிலேயே காணப்படுகின்றன. வலைப்பின்னல் இரயில் போக்குவரத்து வசதிகள் எதுவும் ஏமன் நாட்டில் அமைந்திருக்கவில்லை. விமானப் போக்குவரத்து வசதிக்காக மேற்கொள்ளப்பட்ட முயற்சிகள் வாடிக்கொண்டிருக்கின்றன. தொலைபேசி மற்றும் இணையப் பயன்பாட்டுத் திறன்கள் குறைவான வளர்ச்சி நிலையிலேயே உள்ளன. 2002 தாக்குதலில் இருந்து நம்பிக்கைக்குரிய மீட்பை ஏடன் துறைமுகம் மட்டுமே எட்டியுள்ளது. இத்துறைமுகத்தின் செயல்பாட்டு விகிதம் 2004 மற்றும் 2005 ஆம் ஆண்டுகளில் கணிசமாக அதிகரித்துள்ளது. எனினும், 2006 ஆம் ஆண்டில் எடுக்கப்பட்ட கப்பல்காரர்களுக்கான அதிக அளவு காப்பீடு சந்தாக்கள், எதிர்காலத்தில் இச்செயல்பாட்டு விகிதத்தில் வீழ்ச்சியை ஏற்படுத்தலாம் என எதிர்பார்க்கப்படுகிறது. ஏடன் துறைமுகத்தின் முக்கிய அம்சமான ஏடன் கொள்கலன் முனை, அடுத்த 30 அல்லது அதற்கு மேற்பட்ட ஆண்டுகளுக்கு அனைத்துலக துபாய் துறைமுகத்தால் நடத்தப்படும் என்று அறிவிக்கப்பட்டுள்ளது. 2005 கோடையில் வெளியான இவ்வறிவிப்பைத் தொடர்ந்து எதிர்காலத்தில் இத்துறைமுகம் மேலும் விரிவடையும் வாய்ப்பை கொண்டுள்ளது. 

ஏமனின் அளவைக் கருத்தில் கொண்டால், அதன் சாலை போக்குவரத்து அமைப்பு மிகவும் மட்டுப்படுத்தப்பட்ட ஒன்றாக உள்ளது. ஏமனில் 71.300 கிலோ மீட்டர் அளவுக்கு சாலைகள் உள்ளன, இவற்றில் 6,200 கிலோ மீட்டர் மட்டும் நடைபாதைகளாக உள்ளன. வடக்கில், சனா, தையிசு மற்றும் அல் உதாயதா பகுதிகளை இணைக்கும் சாலைகள் நல்ல நிலையில் நகரங்களுக்கிடையிலான பேருந்துப் போக்குவரத்திற்கு உதவும் வகையில் உள்ளன. அதேவேளையில் ஏடன்-தையிசு சாலையைத் தவிர்த்து தென்புறமுள்ள பிற சாலைகள், பழுதான நிலையில் புதுப்பிக்க வேண்டிய நிலையில் உள்ளன. 
ஏமன் நாட்டின் 200 கிலோமீட்டர் கிராமப்புர இணைப்பு சாலைகளுக்காகவும், 75 கிலோமீட்டர் கிராமச்சாலைகள் மேம்பாட்டிற்காகவும் உலக வங்கி 2005 ஆம் ஆண்டு நவம்பர் மாதத்தில் 40 மில்லியன் அமெரிக்க டாலர்களை அங்கீகரித்தது. ஏமன் நாட்டின் கிராமப்புறச் சாலை திட்டமிடல் மற்றும் பொறியியல் வலிமைகளை மேம்படுத்தும் ஒரு பெரிய முயற்சியின் ஒரு பகுதியாக இந்நிதி ஒப்புதல் கருதப்பட்டது. தென்புறத்தில் ஏடனையும் வடக்கில் அம்ரான் மாவட்டத்தையும் இணைக்கின்ற தேசிய நெடுஞ்சாலைகள் அமைத்திடும் 1.6 பில்லியன் அமெரிக்க டாலர் மதிப்பிலான திட்டம் பரிசீலிக்கப்பட்டு வருகிறது. இச்சாலை அமைக்கும் திட்டத்தில் பத்திற்கும் மேற்பட்ட குகைப் பாதைகளும் உள்ளடங்கும். மேலும் இத்திட்டத்தால், சவூதி அரேபியாவுடனான வடக்கு எல்லைப் பகுதியில் இருந்து தெற்கு கடற்கரை வரைக்குமான பயணநேரம் பாதியாக குறையும் என்றும் எதிர்பார்க்கப்படுகிறது. 
ஏமன் நாட்டில் சாலைப் பயணம் பெரும்பாலும் பாதுகாப்பானதாக இல்லை. நகரங்களுக்குள் சிறிய கூடு உந்துகள் மற்றும் சிறிய பேருந்துகள் பிற வாகனங்களுக்கு மாற்றாக பயணிகளை அழைத்து வருதல், மீள அழைத்துச் செல்லுதல் போன்ற பணிகளை செய்து கொண்டிருக்கின்றன. வாடகை வாகனங்களும் அரசுப் பேருந்துகளும் காணப்பட்டாலும் பெரும்பாலும் அவை பாதுகாப்பில்லாத நிலையிலேயே ஒடுகின்றன. போக்குவரத்து விளக்குகள், காவலர்கள் வழிநடத்திக் கொண்டிருந்தாலும், ஓட்டுநர்கள் மிக குறிப்பாக குறுக்காக செல்லும் வாகனங்களைக் கவனித்து, வாகனங்களை ஓட்டும் போது எச்சரிக்கையாக ஓட்டவேண்டுமென்று அமெரிக்கத் தூதரகம் அறிவுறுத்தியுள்ளது .

ஏமன் நாட்டில் சாலை விதிகள் உள்ளன என்றாலும், அவை எப்போதும் வலியுறுத்தப்படுவது இல்லை.வலது கைப்பக்கத்தில் வாகனங்களை ஓட்ட வேண்டும் என்று ஏமன் நாட்டுச் சட்டம் குறிப்பிட்டாலும், அங்குள்ள ஓட்டுநர்கள் சில சமயங்களில் சாலையின் இடது பக்கத்தில் வாகனங்களை ஓட்டுகின்றனர். குழந்தைகளுக்குக் கூட கார்களில் இருக்கை வார்ப்பட்டைகள் அணிவது அங்கு கட்டாயமாக்கப்படவில்லை. அதிகபட்சமாக சாலைகளில் மணிக்கு நூறு கிலோமீட்டர் வேகம் என்ற கட்டுப்பாடு இருந்தாலும் இந்த வேகக்கட்டுப்பாடு அரிதாகவே கண்காணிக்கப்படுகிறது. மேலும் ஏமன் நாட்டுச் சாலைகளில் ஏராளமான வயது குறைவான ஓட்டுநர்கள் வாகனங்களைச் செலுத்துவதைக் காணலாம். வாகனங்களும் மிகவும் பழுதடைந்த நிலையில் முகப்பு விளக்கு, பின்பக்க விளக்குகள் எரியாமல், குறைபாடுள்ள திருப்பம் அறிவிக்கும் விளக்குகளோடு ஓடுகின்றன. நடைபாதை மனிதர்கள், அதிலும் குறிப்பாக குழந்தைகள் நகர் மற்றும் கிராமப் புறங்களில் பெரிதும் இன்னலுக்கு ஆளாகின்றனர். பொதுவாக இங்கு நகரங்களிடை சாலைகள் பழுதுபார்க்கப்பட வேண்டும். கிராமப்புறச் சாலைகள் நான்கு சக்கர வாகனங்கள் செல்வதெற்கேற்ப சரிசெய்யப்படவேண்டும். அல்லது வாகனங்கள் சீர் செய்யப்பட வேண்டும். 

தொடருந்து போக்குவரத்திற்காக அவ்வப்போது பல்வேறு ஆலோசனைகள் வழங்கப்பட்டு வந்தபோதிலும், ஏமனில் இருப்புபாதை போக்குவரத்து எதுவும் ஏற்படுத்தப்படவில்லை. 20 ஆம் நூற்றாண்டின் ஆரம்பத்தில், எயாட்சு இரயில்வேயை ஏமன் வரை நீட்டிக்கலாம் என்று ஒட்டோமான் பேரரசு பரிந்துரைத்தது. ஆனால் இப்பரிந்துரை செயல்வடிவம் பெறவேயில்லை. சமீபத்தில் 2005 ஆம் ஆண்டில்கூட ஏமன் அரசு போக்குவரத்து கட்டமைப்பு வசதியை அதிகரிக்கும்பொருட்டு இருப்புப் பாதைகளை இணைப்பது தொடர்பாக ஆய்வுகளை மேற்கொண்டது . ஒருங்கிணைந்த மண்டல இரயில் போக்குவரத்தில் ஏமனையும் இணைத்துக்கொள்வதற்கான சம்மதத்தை 2008 ஆம் ஆண்டில் வளைகுடா கூட்டுறவு அமைப்பு அறிவித்தது. இதற்கான சாத்தியங்களை ஆராயவும் தொடங்கியது. ஏடனிலிருந்து தொடங்கும் கடற்கரையோர இருப்புப் பாதையை விரும்பி ஏமன் அரசும் முன்னுரிமையைத் தெரிவித்தது Yemen has expressed preference for a coastal route beginning in Aden.. 

ஏடன், அல் உதாய்தாக் , அல் முகால்லா, மோச்சா போன்றவை ஏமனின் முக்கிய துறைமுகங்கள் ஆகும். துறைமுக நகரமான ஏடன், ஏமனின் முதன்மையான துறைமுகம் ஆகும். எண்ணெய் ஏற்றுமதியில், ஏற்றுதல் புள்ளியாகச் செயல்படும் இராசு ஏசாவும் கூடுதலாக ஒரு துறைமுகம் போல இங்குச் செயல்படுகிறது. நிசுடன் துறைமுத்தில் சிறிதளவு சரக்குப் போக்குவரத்தும் நடைபெறுகிறது. 
ஏடன் துறைமுகத்தில் மல்லா கொள்கலன் முனையம் மற்றும் மார்ச்சு 1999 இல் தொடங்கப்பட்ட ஏடன் கொள்கலன் முனையம் ஆகிய இரண்டு பிரிவுகள் உள்ளன. ரோ-ரோ கப்பல், கொள்கலக் கப்பல், சரக்குக் கப்பல், எண்ணெய்க் கப்பல் முதலான கப்பல் வகைகள் இத்துறைமுகத்திற்கு வந்து போகின்ற. நவம்பர் 2003-ல், ஏமன் கடற்பகுதியில் 2002 ஆம் ஆண்டு அக்டோபரில், பிரஞ்சுக்குச் சொந்தமான மிகப்பெரிய எண்ணெய்க்கப்பல் இலிம்பர்க் மீது நிகழ்ந்த குண்டுவீச்சைத் தொடர்ந்து 2003 இல் சிங்கப்பூர் துறைமுக நிர்வாகம் அதன் பெரும்பான்மை பங்குகளை மீண்டும் ஏமன் அரசாங்கத்திற்கு விற்றது. பின்னர், இத்துறைமுகத்தை நிர்வகிக்க 2005 ஆம் ஆண்டில் 30 ஆண்டுகளுக்கான ஒப்பந்தத்திற்காக துபாய் அனைத்துலக துறைமுக அமைப்பு தேர்ந்தெடுக்கப்பட்டது. ஏமன் அரசாங்கம் குறைவான பங்குகள் கொண்ட ஒரு சிறுபான்மை பங்குதர்ராக நீடித்தது. இதனால் 2002 குண்டுவீச்சில் பாதிக்கப்பட்ட இத்துறைமுகம் மீண்டும் சீர்பெற்றது. ஒவ்வொர் ஆண்டும் படிப்படியாக சரக்குப் போக்குவரத்தின் அளவு ஏறுமுகமாக உயர்ந்தது.


</doc>
<doc id="317435" url="https://ta.wikipedia.org/wiki?curid=317435" title="குமரபுரம், கன்னியாகுமரி மாவட்டம்">
குமரபுரம், கன்னியாகுமரி மாவட்டம்

குமரபுரம் என்பது ஆரல்வாய்மொழி பேரூராட்சிக்கு உட்பட்ட பகுதி ஆகும். இது முன்பு தனி ஊராட்சி ஆகவே இருந்தது. பின்பு ஆரல்வாய்மொழி பேரூராட்சியாக மாற்றப்பட்ட போது குமரபுரம் அதனுடன் இணேக்கப்பட்டது. இங்கு சுமார் 500 க்கும் மேற்பட்ட குடும்பங்களும், 2500 க்கு மேற்பட்ட மக்களும் வசிக்கின்றனர்.



</doc>
<doc id="317441" url="https://ta.wikipedia.org/wiki?curid=317441" title="காரம்-கார்பனேட்டு வினை">
காரம்-கார்பனேட்டு வினை

காரம்-கார்பனேட்டு வினை "(Alkali–carbonate reaction)" என்பது கார்பனேட்டு கனிமமான தோலமைட்டு திரட்சியின் உறுதித்தன்மையை தரமிறக்கும் ஒரு வினையாக சந்தேகிக்கப்படுகிறது.
திரட்டில் இருக்கும் தோலமைட்டுப் படிகங்கள் கற்காரையின் காரத்துடன் வினைபுரிந்து, புரூசைட்டு (MgOH) கால்சைட்டு (CaCO).போன்ற கனிமங்கள் உருவாதலை தூண்டுகிறது. தற்காலிகமாக இந்த வினைவழிமுறையை 1950 இல் சுவென்சன் மற்றும் கில்லோட்டு என்பவர்கள்முன்மொழிந்தனர் . இவ்வினை கீழ்கண்டவாறு எழுதப்படுகிறது.

நீர் உறிஞ்சல் காரணமாக தோலமைட்டு நீக்கல் நிகழ்ந்தபிறகு, திரட்டின் பருமன் விரிவாக்கத்திற்கு புரூசைட்டு (Mg(OH)2), காரணமாக இருக்க முடியும் எனக் கருதப்படுகிறது. . 




</doc>
<doc id="317442" url="https://ta.wikipedia.org/wiki?curid=317442" title="ஆந்திரே சாகரவ்">
ஆந்திரே சாகரவ்

ஆந்திரே திமித்ரியேவிச் சாகரவ் ("Andrei Dmitrievich Sakharov", ; மே 21, 1921திசம்பர் 14, 1989) உருசிய அணுக்கருவியலாளரும், சோவியத் அதிருப்தியாளரும், அணுவாயுதக் குறைப்பு, அமைதி மற்றும் மனித உரிமைகளுக்கான செயற்பாட்டாளரும் ஆவார்.

சோவியத் ஒன்றியத்தின் அணுவாயுதத் திட்டத்தின் மூன்றாம் கருத்துரு எனக் குறியீடு இடப்பட்ட அணுவெப்பாற்றல் ஆயுதங்களின் வடிவமைப்பிற்காக மிகவும் அறியப்பட்டார். பின்னதாக சோவியத் ஒன்றியத்தில் மனித உரிமைகளுக்காகவும் குடிமைச் சீர்திருத்தங்களுக்காகவும் போராடினார். இதற்காக அரசின் துன்புறுத்தல்களை எதிர்கொண்டார். இவரது முயற்சிகளுக்காக 1975இல் சாகரவிற்கு அமைதிக்கான நோபல் பரிசு வழங்கப்பட்டது. இவரைப் போற்றும் வண்ணம் ஐரோப்பிய நாடாளுமன்றம் ஆண்டுதோறும் மனித உரிமைகளுக்காக தங்களை அர்ப்பணித்துக்கொண்ட நபர்களுக்கும் அமைப்புகளுக்கும் சாகரவ் பரிசு வழங்கி வருகின்றது.

சாகரவ் மிகச்சிறந்த அறிவியலாளராக இருந்தார். இரண்டாம் உலகப் போரின் போது கல்லூரியிலிருந்து பட்டம் பெற்று வெளிவந்த சாகரவ் கட்டாய படைத்துறைப் பணிக்கு மாறாக அரசுக்கான இரகசிய அறிவியல் ஆய்வுப்பணியில் ஈடுபடுத்தப்பட்டார். 1950களில் சோவியத்து ஐதரசன் அணுகுண்டைத் தயாரிக்க உதவினார். அதேநேரம் பல அமைதிப்பணிகளிலும் அணுவாற்றலை பயன்படுத்தினார்.

தான் கண்டறிந்த அணுகுண்டே அவரை அரசுக்கு எதிராக மாற்றியது. தேவையற்ற அணுகுண்டு சோதனைகளை நடத்துவதாக நிக்கிட்டா குருசேவிடம் வாதிட்டார். இதனால் மக்களின் உயிரும் உடல்நலமும் கேடுறுவதாக அறிவுறுத்தினார். கூடுதலான கருத்து வெளிப்பாட்டுச் சுதந்திரத்திற்காக போராடினார். இதனால் அரசு அவரை அவராற்றிய பணியிலிருந்து நீக்கியது. பாதுகாக்கப்பட்ட சூழலில் இருந்து வெளிவந்த சாகரவ் மற்ற சோவியத் மக்களின் கவலைமிகு வாழ்க்கையை கண்டார்.

அரசின் அடக்குமுறைகள் அவரை மேலும் பேசத் தூண்டின. கூடிய சமயச் சுதந்திரம் கோரியதோடு இவ்வாறு அரசுக்கு எதிராக போராடியவர்களை ஆதரித்தார். இதனால் அவர் சிறையிலிடப்பட்டார். சோவியத் இரகசியக் காவல்துறை அவரைக் குறித்த தகவல்களைத் திரட்டத் துவங்கினர். சோவியத்தின் அராபியர் கொள்கைகளை விமர்சித்ததால் அராபிய வன்முறையாளர்கள் ஒரு மணி நேரத்திற்கும் மேலாக அவரையும் அவரது குடும்பத்தையும் அவரது வீட்டிலேயே சிறை பிடித்தனர். அவர்களை மிகக் கொடூரமாகத் துன்புறுத்தப் போவதாகப் பயமுறுத்தினர். ஆனால் எதுவும் செய்யாமல் ஒருமணி நேரத்திற்குப் பிறகு சென்று விட்டனர்; இதனைக் குறித்து சாகரவ் காவல்துறையில் புகாரளித்தபோதும் அதனைக் காவல்துறை கண்டுகொள்ளவில்லை. 

சோவியத் ஒன்றியத்திற்கு வெளியிலும் சாகரவ் புகழ் பெற்றிருந்தமையால் அரசு அவரைக் கவனத்துடன் கையாள வேண்டியதாயிற்று. அவருக்கு ஏதாவது நேர்ந்தால் தங்கள் பிம்பத்திற்கு ஊறு விளையும் என்று பொதுவுடமையாளர்கள் அஞ்சினர். இருப்பினும் 1979இல் சோவியத் ஒன்றியத்தின் ஆப்கானித்தான் ஆக்கிரமிப்பை விமரிசித்ததை அடுத்து அவரை கோர்க்கி நகருக்கு இடம் பெயரச் செய்தனர். அங்கு அவரது வீட்டை எந்நேரமும் காவல்துறை கண்காணித்து வந்தது. இதற்கு எதிர்ப்பு தெரிவித்து சாகரவ் உண்ணாநிலைப் போராட்டம் மேற்கொண்டார். காவல்துறை அவருக்கு கட்டாயமாக உணவூட்டியது.

சாகரவ் "கிளாஸ்னாஸ்ட்" எனப்படும் வெளிப்படைத் தன்மைக்கு கோரிக்கை விடுத்தார். 1986இல், சாகரவுடன் உடன்பட்ட மிக்கைல் கொர்பச்சோவ், அவரை விடுவித்து வீடு திரும்ப அனுமதித்தார். சீர்திருத்தங்களுக்காகத் தொடர்ந்து போராடி வந்த சாகரவ் திசம்பர் 1989இல் தமது 68ஆம் அகவையில் இயற்கையெய்தினார். அவரது மரணத்திற்கு பிறகு இரண்டாண்டுகளில் அவரது கனவு நனவாயிற்று; சோவியத் ஒன்றியம் கலைக்கப்பட்டது.



</doc>
<doc id="317443" url="https://ta.wikipedia.org/wiki?curid=317443" title="பிளெய்சு கீட்டோன் தொகுப்புவினை">
பிளெய்சு கீட்டோன் தொகுப்புவினை

பிளெய்சு கீட்டோன் தொகுப்புவினை "(Blaise ketone synthesis)" என்பது அமிலக்குளோரைடுகளுடன் கரிமத்துத்தநாகச் சேர்மங்களை வினைபுரியச் செய்து கீட்டோன்களை வரவழைக்கும் வேதிவினையாகும். எட்மாண்டு.இ.பிளெய்சு கண்டறிந்த காரணத்தால் பிளெய்சு கீட்டோன் தொகுப்புவினை என்று அழைக்கப்படுகிறது 

கரிம குப்ரேட்டுகளுடனும் இவ்வினை சாத்தியமாகிறது . இவ்வினைக்கான மதிப்புரைகளும் எழுதப்பட்டன .

β-ஐதராக்சி அமிலக்குளோரைடுகளைப் பயன்படுத்தி β-ஐதராக்சி கீட்டோன்களைத் தயாரிக்கும் பிளெய்சு கீட்டோன் தொகுப்புவினையே பிளெய்சு-மாயிர் வினை எனப்படுகிறது. இவ்வகையான கீட்டோன்களை கந்தக அமிலத்தைப் பயன்படுத்தி α,β-நிறைவுறா கீட்டோன்களாக மாற்றமுடியும் .




</doc>
<doc id="317446" url="https://ta.wikipedia.org/wiki?curid=317446" title="ஈச்சனாரி விநாயகர் கோவில்">
ஈச்சனாரி விநாயகர் கோவில்

ஈச்சனாரி விநாயகர் கோயில் ("Eachanari Vinayagar Temple") தமிழ்நாட்டில் கோயம்புத்தூரருகே ஈச்சனாரியில் அமைந்துள்ள ஒரு இந்துக் கோயிலாகும். இக்கோயிலின் முதன்மைக் கடவுள் பிள்ளையார் ஆவார். கோயம்புத்தூரிலிருந்து பொள்ளாச்சி செல்லும் தேசிய நெடுஞ்சாலையோரம் (சாலை எண் 209 - பழைய எண்ணிடல்) கிட்டத்தட்ட 10 கிமீ தொலைவில் இக்கோயில் உள்ளது.

5 அடி உயரமும் 3 அடி அகலமும் கொண்ட இக்கோயிலின் பிள்ளையார் சிலை பேரூர் பட்டீசுவரர் கோயிலில் வைப்பதற்காக மதுரையிலிருந்து வண்டியில் எடுத்துச் செல்லப்பட்டது. அப்போது இவ்விடத்தில் வண்டியின் அச்சு முறிந்து போனதாகவும், சிலையையும் அங்கிருந்து நகர்த்த முடியவில்லை என்பதாலும், அதே இடத்தில் அத்திருவுருவத்திற்கு கோயில் அமைக்கப்பட்டதாக, மரபு வரலாறு கூறுகிறது.


</doc>
<doc id="317448" url="https://ta.wikipedia.org/wiki?curid=317448" title="உருவங்கள் மாறலாம்">
உருவங்கள் மாறலாம்

உருவங்கள் மாறலாம் 1983 ஆம் ஆண்டு வெளியான இந்திய தமிழ்த் திரைப்படமாகும். எஸ். வி. ரமணன் இயக்கத்தில் வெளியான இத்திரைப்படத்தில் ஒய். ஜி. மகேந்திரன் பிரதான பாத்திரத்தில் நடித்தார்.அவருக்கு ஜோடியாக சுஹாசினி நடித்தார். சிவாஜி கணேசன், கமல்ஹாசன், ரஜனிகாந்த், ஜெய்சங்கர், வெண்ணிற ஆடை மூர்த்தி, எஸ். வி. சேகர், மனோரமா ஆகியோரிம் நடித்த இத்திரைத்திரைப்படம் நகைச்சுவை நிரம்பிய காட்சிகளைக் கொண்டதாகும். 

திரைக்கதை ஒய். ஜி. மகேந்திரனை மையமாக வைத்து எழுதப்பட்டுள்ளது. 
மகேந்திரன் மிகவும் கடவுள் நம்பிக்கை கொண்டவர். ஒரு நாள் அவருக்குக் கடவுள் காட்சியளிக்கிறார். சிவாஜி கணேசன் உருவத்தில் வந்த கடவுள் உலகில் நடக்கப்போகும் சில விடயங்களை மகேந்திரனுக்குச் சொல்லுகிறார். அதை மக்களுக்கு அறிவிக்கும் படி மகேந்திரனிடம் சொல்கிறார். மகேந்திரன் அதைச் சொல்ல ஆரம்பத்தில் மக்கள் ஒருவரும் நம்பவில்லை. பின்னர் அவர் சொன்னவைகள் நடக்கின்றன. அதன்பின் மக்கள் மகேந்திரனை ஒரு பெரிய ஞானி எனச் சொல்லி அவரிடம் வரத் தொடங்குகின்றனர். ஒவ்வொரு தடவையும் கடவுள் ஒவ்வொரு வடிவத்தில் வருகிறார். கமல்ஹாசனாக, ரஜினிகாந்தாக, ஜெய்சங்கராக ... இப்படி ஒவ்வொரு தடவையும் வந்து நடக்கப் போகும் விடயங்களை மகேந்திரனுக்குக் கூறுகிறார். ஒரு தடவை வந்த கடவுள் மகேந்திரனிடம் அவரின் (மகேந்திரனின்) மகன் இறக்கப் போவதாகச் சொல்லிவிடுகிறார். மகேந்திரன் கடவுளைத் திட்டத் தொடங்குகிறார். அவர் திரும்பவும் கடவுள் பக்தர் ஆகிறாரா என்பதே மீதிக்கதை.

இத்திரைப்படத்தில் சுவாரசியமான காட்சிகள்: கடவுள் நம்பிக்கையில்லாத கமல்ஹாசன் கடவுளாக வருகிறார். ராகவேந்திர பக்தரான ரஜனிகாந்த் ஸ்ரீ ராகவேந்திரர் கோவிலுக்குள்ளிருந்து வருகிறார். கடவுள் நீதி மன்றத்தில் தோன்றி தான் கடவுள் தான் என்பதை நிரூபிப்பதற்காக திடீரென மறைகிறார்.



</doc>
<doc id="317453" url="https://ta.wikipedia.org/wiki?curid=317453" title="ஆர். நடராஜ முதலியார்">
ஆர். நடராஜ முதலியார்

ரங்கசுவாமி நடராஜ முதலியார் ("Rangaswamy Nataraja Mudaliar", 1885 – மே 3, 1971) தமிழகத் திரைப்படத்துறையின் தந்தை என அறியப்படுபவரும், ஊமைத் திரைப்படங்களைத் தயாரிப்பதில் முன்னோடியாகவும் இருந்தவர். தென்னிந்தியாவின் முதலாவது ஊமைப்படமான கீசக வதம் திரைப்படத்தை 1917 இல் தயாரித்து, இயக்கி வெளியிட்டார். தொடர்ந்து "திரௌபதி வஸ்திராபகரணம்" (1918), "லவ குசா" (1919), "ருக்மணி சத்யபாமா", "மயில் ராவணா" ஆகிய ஒலியில்லாத் திரைப்படங்களைத் தனது "இந்தியா பிலிம் கம்பனி" என்ற நிறுவனத்தினூடாகத் தயாரித்து வெளியிட்டார்.

நடராஜ முதலியார் சென்னை மாகாணம், வேலூரில் ஒரு செல்வச் செழிப்பான குடும்பத்தில் பிறந்தார். இவரது தந்தை வணிகத் தொழிலில் வெற்றிகரமாக ஈடுபட்டு வந்தவர். நடராஜ முதலியார் பள்ளிப் படிப்பை முடித்துக் கொண்டு தனது வணிகத் தொழிலை விருத்தி செய்யும் முகமாக சென்னை வந்தார். வாட்சன் அன்ட் கம்பனி என்ற பெயரில் தனது உறவினர் எஸ். எம். தர்மலிங்கம் முதலியார் என்வருடன் இணைந்து வெளிநாடுகளில் இருந்து மிதிவண்டிகளை இறக்குமதி செய்து விற்று வந்தார். பின்னர் 1911 இல் "ரோமார் டான்" என்ற வெளிநாட்டு நிறுவனம் ஒன்றை வாங்கி அதன் மூலம் அமெரிக்க வாகனங்களை இறக்குமதி செய்து விற்பனை செய்தார். நடராஜ முதலியார் ஒளிப்படவியலிலும் ஆர்வம் காட்டினார். இதுவே அவர் பின்னர் அசையும் படத் தொழிலில் ஈடுபட வைத்தது.

தாதாசாகெப் பால்கேயின் திரைப்படங்களைப் பார்த்து அதன் மூலம் அசையும் திரைப்படங்கள் மீது ஆர்வம் காட்டினார் நடராஜ முதலியார். அப்போதைய ஆளுநராகவும், வைசிராயாகவும் பணியாற்றிய கர்சன் பிரபு குறித்த வர்ணனைத் திரைப்படம் ஒன்றை பிரித்தானியத் திரைப்படத்துறையினர் தயாரித்து வந்தனர். அவர்களில் ஸ்டுவர்ட் சிமித் என்னும் ஒளிப்பதிவாளருடன் முதலியாருக்கு அறிமுகம் கிடைத்தது. அவரிடம் இருத்து திரைப்படங்கள் பற்றிய நுணுக்கங்களை அறிந்து கொண்டார். திரைப்படத் தொழிலில் ஆர்வம் ஏற்பட்டதன் விளைவாக தனது கம்பனியை சென்னை சிம்சன் கம்பனிக்கு விற்று விட்டு, 1917 ஆம் ஆன்டில் "இந்தியா பிலிம் கம்பனி" என்ற பெயரில் சொந்தக் கம்பனி ஒன்றை ஆரம்பித்தார். சென்னை புரசைவாக்கம், மில்லர்சு சாலையில் தென்ன்னிந்தியாவின் முதலாவது கலையகத்தை அமைத்தார்.

1917 இல் "கீசக வதம்" என்ற திரைப்படத்தைத் தயாரித்தார். இதன் ஒளிப்பதிவு, இயக்கம், தொகுப்பு போன்ற பொறுப்புகளிலும் அவரே பணியாற்றினார். 6,000 அடிகளுக்கும் மேல் நீளமுள்ள இத்திரைப்படமே தென்னிந்தியாவில் தயாரிக்கப்பட்ட முதலாவது திரைப்படமாகும். இத்திரைப்படம் வெற்றிகரமாக ஓடியது. இத்திரைப்படத்தின் குறிப்புகளை மருத்துவர் குருசுவாமி முதலியாரும், திருவேங்கட முதலியாரும் தமிழிலும், ஆங்கிலத்திலும் எழுதினர். இந்தி மொழிக் குறிப்புகளை தேவதாஸ் காந்தி எழுதினார். கீசகவதம் திரைப்படம் 1918 ஆம் ஆண்டு துவக்கத்தில் சென்னையில் எல்பின்ஸ்டன் திரையரங்கில் வெளியானது. இத்திரைப்படத்தின் வெற்றியை அடுத்து, மேலும் சில திரைப்படங்களைத் தயாரித்து வெளியிட்டார்.

1923 ஆம் ஆண்டு முதலியாரின் திரைப்படக் கலையகம் தீக்கிரையானது. அதே ஆண்டு அவருடைய மகனும் இறந்தார். பின்னர் முதலீட்டாளர்களின் ஆதரவு கிடைக்காததாலும், திரைப்படத் தொழிலை விட்டு விலகினார்

1970 ஆம் ஆண்டில் அன்றைய தமிழக முதல்வர் மு. கருணாநிதி தலைமையில் சென்னை ராஜாஜி மண்டபத்தில் இடம்பெற்ற பாராட்டு விழாவில், முதலியாரின் சாதனைகளைப் பாராட்டி வெள்ளிப் பதக்கம் பரிசளித்தனர்.

தனது இறுதிக் காலத்தை சென்னை அயனாவரத்தில் தம் மகள் ராதாபாயுடன் கழித்தார். சிறுநீரக நோயால் பாதிக்கப்பட்டு சென்னை பொது மருத்துவமனையில் 1971 மே 2-ம் தேதி நள்ளிரவு 12.50 மணிக்குக் காலமானார்.



</doc>
<doc id="317454" url="https://ta.wikipedia.org/wiki?curid=317454" title="கீவ் கரணப் புறா">
கீவ் கரணப் புறா

கீவ் கரணப் புறா (, Kyivskyi svitlyi) ஒரு ஆடம்பரப் புறா இனமாகும்.

தோற்றம்: கீவ், உக்ரைனின் தலைநகர்.

இப்புறா வளர்ப்பாளர்கள் உக்ரைன், உருசியா, சுலோவாக்கியா மற்றும் மிக அண்மையில் போர்த்துகலிலும் காணப்படுகின்றனர். மேலும் 1 அல்லது 2 வளர்ப்பாளர்கள் பிரான்ஸிலும் காணப்படுகின்றனர், ஆனால் அவர்கள் கண்காட்சி இனத்தை மட்டுமே வளர்க்கின்றனர், கரணமடிக்கும் இனத்தை அல்ல.

விளக்கம்: ஒரு பறக்கும் இனம். நடுத்தர உயரத்தில் பறந்து காரணமடிக்கக் கூடியது. நீளமான முகமும், அலகும் உடையது. இது ஒரு மெல்லிய, மென்மையான புறாவாகும். 

அளவு: சிறியது, ஒரு சாதாரண ஹோமிங் புறாவை விட சிறியது; 210 இருந்து 250 கிராம் வரை எடையுள்ளது;

ஆபரணங்கள்: ஒரு உச்ச-கொண்டையுடைய மற்றும் சிறிய இறகுகளுடன் உள்ள கால்கள் உடையது. இதன் இறக்கைகள் வால் மீது தாங்கப்பட்டுள்ளன. வால் 12 இறகுகளுடனும், ஒரு எண்ணெய் சுரப்பியுடனும் காணப்படும்.

வண்ணங்கள்: தலை, மார்பு, கழுத்து மற்றும் கால் இறகுகள் வெள்ளையாக உள்ளன. முன்தலையில் காணப்படும் புள்ளி மற்ற உடல் பாக வண்ணங்களோடு ஒத்துப் போக வேண்டும். காளை போன்ற கண்களையும், கண்களைச் சுற்றி காணப்படும் பகுதி சதை நிறத்திலும் காணப்படுகிறது.

இவை சிவப்பு, மஞ்சள், கருப்பு, நீலப்பட்டை மற்றும் மற்ற நிறங்களில் காணப்படுகின்றன ஆனால் இவை ஒரே வகையான வண்ண அடையாளங்களைக் கொண்டிருக்க வேண்டும்.

புறா வகைகளின் பட்டியல்


</doc>
<doc id="317459" url="https://ta.wikipedia.org/wiki?curid=317459" title="ஐரோப்பிய நாடாளுமன்றம்">
ஐரோப்பிய நாடாளுமன்றம்

ஐரோப்பிய நாடாளுமன்றம் ("European Parliament", EP) ஐரோப்பிய ஒன்றியத்தின் நேரடியாகத் தேர்ந்தெடுக்கப்படும் நாடாளுமன்ற அமைப்பாகும். ஐரோப்பிய ஒன்றியப் பேரவை, ஐரோப்பிய அணையத்துடன் ஒருங்கிணைந்து இது ஐரோப்பிய ஒன்றியத்தின் சட்டவாக்கச் செயற்பாடுகளை மேற்கொள்கின்றது. இந்த நாடாளுமன்றத்தில் 751 (முன்னதாக 766) நாடாளுமன்ற உறுப்பினர்கள் உள்ளனர்; இந்திய நாடாளுமன்றத்தை அடுத்து உலகின் இரண்டாவது மிகப்பெரும் வாக்காளர்களைக் கொண்ட மக்களாட்சி அமைப்பாகவும் நாட்டு எல்லைகளைக் கடந்த மிகப் பெரிய மக்களாட்சி அமைப்பாகவும் விளங்குகின்றது; தகுதியுடைய வாக்காளர்களின் எண்ணிக்கை 2009இல் 375 மில்லியனாக இருந்தது.

1979ஆம் ஆண்டு முதல் ஒவ்வொரு ஐந்தாண்டுகளுக்கு ஒருமுறை பொது வாக்குரிமை மூலமாகத் தேர்ந்தெடுக்கப்படுகின்றது. இருப்பினும், ஐரோப்பிய நாடாளுமன்றத்திற்கான வாக்காளர் பங்கேற்பு தொடர்ந்து குறைந்து கொண்டே வருகின்றது; 1999 முதல் இது 50%க்கும் குறைவாக இருந்து வருகின்றது. 2014ஆம் ஆண்டில் 42.54% வாக்காளர்களே வாக்களித்தனர்.


</doc>
<doc id="317460" url="https://ta.wikipedia.org/wiki?curid=317460" title="திருநெல்வேலி வெள்ளைப் பிள்ளையார் கோவில்">
திருநெல்வேலி வெள்ளைப் பிள்ளையார் கோவில்

திருநெல்வேலி வெள்ளைப் பிள்ளையார் கோவில் இலங்கை யாழ்ப்பாணம் திருநெல்வேலி செங்குந்த வீதியில் அமைந்துள்ள பிள்ளையார் கோயில் ஆகும்.

கோவிலின் வரலாறு பற்றி பலரும் பல்வேறு விதமான கருத்துக்களை முன்வைக்கின்றனர். அதில் பலராலும் ஏற்றுக்கொள்ளப்பட்டு வந்த கருத்து இப்பொழுது உள்ள மூல விக்கிரகமாகிய உருவ வடிவில் அமைந்த விநாயகனுக்கு அருகே வைத்து வழிபாடும் அருவுருவ வடிவமாகிய விநாயகனையே ஆரம்பத்தில் வைத்து வழிபட்டு வந்தனர் எனவும் நூற்றாண்டு காலத்துக்கு முன் இவ் ஆலய அயலைச் சேர்ந்த அடியவரொருவர் நல்லூர் இராஜதானிப் பகுதியில் தொழில் நிமித்தம் சென்ற போது வீட்டின் அருகே மூலமூர்த்தியாக உள்ள விநாயகர் விக்கிரகம் கிடக்கக் கண்டு அதுபற்றி அவ்வீட்டாரிடம் விசாரித்த போது தாம் நிலத்தில் கிணறு வெட்டிய பொழுது கிணற்றுக்குள் இருந்து கிடைத்தது எனவும் அதை எடுத்து வைத்து வழிபட்ட்தாகவும் கூறினார்கள். எனவே பெரியவர் அவ்விக்கிரகத்தை அவர்களிடம் இருந்து பெற்றுவந்து மூலஸ்தானத்தில் வைத்து வழிபட்டு வந்தார் எனக் கூறப்படுகிறது. 

மறுபுறம் செம்மணிப்பகுதியை அண்டிய நாயன்மார் குளத்தை ஆழமாக்கும் போது கிடைத்ததாகவும் அதையே அவ்வீட்டார் வைத்திருக்க அதனைப் பெற்று வந்ததாகவும் கூறப்படுகின்றது. 

இவ் விக்கிரக அமைப்பானது நல்லூர் இராசதானி கோவிலில் ஒன்றான சட்டநாதர் ஆலய விநாயகர் உருவினை ஒத்ததாக உள்ளதால் அக்காலத்துக்குரியது என உறுதியாக கூறப்படுகின்றது.

வெள்ளைப் பிள்ளையார் எனும் பெயர் காரணப் பெயராக இருக்கலாம் எனக் கருதப்படுகின்றது. வெள்ளத்துள் கிடந்தபடியால் அல்லது வெள்ளைக்கல்லினால் ஆனமையால் இப்பெயர் வந்திருக்கலாம் என கருதப்படுகின்றது.

தற்போதைய ஆலயமானது சுந்தர விமானம்  உடைய  மூலஸ்தானம், அலங்கார மண்டபம், தாமரைத் தடாக வசந்த மண்டபம், சபா மண்டபங்கள் வைரவ மூர்த்தி ஆலயம், 25 அடி உயர மணிக் கோபுரம், 63 அடி நீள  சடையம்மா மடம், என்பன அமைக்கப்பட்டு அழகொளிரும் எழில் மிகு ஆலயமாக காட்சியளிக்கின்றது.

இவ்  ஆலயத்தில் சுமங்கலி பூசை, நவராத்திரி பஜனை, பிள்ளையார்  கதைப் படிப்பு, கந்த, பெரியபுராணப் படிப்பு, திருவெம்பாவை, சித்திரைக்கதைப் படிப்பு என்பன சிறப்பாக நடைபெறுகின்றன

சின்னத்தம்பி பத்மராசா, கார்த்திகேசு சண்முகதாசன், வெள்ளைப் பிள்ளையார் கும்பாபிஷேக மலர், 2013


</doc>
<doc id="317462" url="https://ta.wikipedia.org/wiki?curid=317462" title="கோமன் கரணப் புறா">
கோமன் கரணப் புறா

கோமன் கரணப் புறா பொதுவாக கோமோர்னெர், சுலோவாகியத்தில் Komárňanský kotrmeliak , , ஒரு ஆடம்பரப் புறா வகையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவை அமெரிக்க மற்றும் ஐரோப்பிய வகை என்று உரு வகையாகப் பிரிக்கப்பட்டுள்ளன.
கரணமடிப்பதற்காக வளர்க்கப்பட இவை தற்போது கண்காட்சிகளுக்காக மட்டுமே வளர்க்கப்படுகின்றன.

இவை 18-19ம் நூற்றாண்டில் ஆஸ்திரியப் பேரரசில் இருந்த கோமர்னோ நகரில் (தற்கால சுலோவாகிய-ஹங்கேரி எல்லையில்) உருவாக்கப்பட்டன. இவற்றின் முன்னோர் உதுமானியத் துருக்கியரால் உதுமானியப் பேரரசின் கிழக்குப் பகுதியில் இருந்து இறக்குமதி செய்யப்பட்டன. இவை அமெரிக்காவிற்கு இலினாய்ஸைச் ஜான் ஆஸ்டலோஸ் மற்றும் பீட்டர் மோடோலாவால் 1920ல் இறக்குமதி செய்யப்பட்டன. அமெரிக்க கோமோர்னெர் சங்கம் 1946ல் ஆரம்பிக்கப்பட்டது.

கோமோர்னெர்கள் சிறிய, மெல்லிய புறாக்களாகும். ஹோமிங் புறாக்களை விட மிகவும் சிறிய மற்றும் மென்மையானவையாகும். இவை பொதுவாக மேக்பை வண்ண வடிவத்தில் கருப்பு, நீளம், சிவப்பு, வெள்ளி, மஞ்சள் மற்றும் சாம்பல்-சிவப்பு நிறத்தில் உள்ளன. இவை திட நிறங்களிலும் இனப்பெருக்கம் செய்யப்படுகின்றன. தலையானது இரு காதுகளிலிருந்தும் தொடங்கி ரோசெட்டாவில் முடியும் கொண்டையைக் கொண்டுள்ளது.



</doc>
<doc id="317467" url="https://ta.wikipedia.org/wiki?curid=317467" title="முரல் மீன்">
முரல் மீன்

முரல் மீன் (Needlefish (குடும்பம் Belonidae) அல்லது Long Tom என்பது கடலின் திறந்த மேற்பரப்புப் பகுதியில் வாழும் மீன்களை வேட்டையாடி உண்கின்ற மீனாகும். இவற்றில் சில இனங்கள் கடலின் உவர் நீரிலும் நன்னீர் சூழலிலும் வாழக்கூடியன. (எ.கா., "Strongylura"). இவை குறுகிய நீண்ட தாடையையும் கூரான பற்களைக் கொண்டவையாக உள்ளன.

முரல் மீன்கள் மெல்லிய உடல்வாகைக் கொண்டவையாகவும் நீளம்வரை வளரக்கைடியனவாகவும் உள்ளன. இவற்றின் முதுகுத் துடுப்புக்கு நேர் எதிராக குதத்துடுப்பு என இரண்டும் ஒரே மாதிரியாக இருக்கும். இதன் நீண்ட குறுகிய மூக்கும் அதில் கூரான பற்களுமே இதன் தனித்தன்மையாகும். இதில் பல இன மீன்களில் வயதுவந்த மீன்களுக்கு மட்டும் அதன் மேல்தாடை முழுவளர்சி அடைந்திருக்கும், அதாவது முரல் மீன்களின் கீழ்த் தாடை குறைந்த நீளமுடையதாகத் தோன்றும். இவற்றின் மூக்கு முழுமையாக வளர்ச்சியடையும்வரை மிதவைவழிகளையே உண்ணும். முரல் மீனகள் இனச்சேர்கை செய்து முட்டைகளை இடுகின்றன. ஆண் மீன்கள் பெண் மீன்களுடன் பொதுவாக அலைகள் மேல் இனச்சேர்க்கையில் ஈடுபடுகின்றன.


</doc>
<doc id="317479" url="https://ta.wikipedia.org/wiki?curid=317479" title="கீழை சுழல் கரணப் புறா">
கீழை சுழல் கரணப் புறா

கீழை சுழல் கரணப் புறா என்பது ஒரு ஆடம்பரப் புறா இனமாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கீழை சுழல் கரணப் புறா மற்றும் அனைத்து வளர்ப்புப் புறாக்களும் மாடப் புறாவிலிருந்தே தோன்றியவையாகும்.

இதன் பறக்கும் பாணியே இதன் தரக்குறியீடாகும். இவை ஒற்றை கரணம், இரட்டை கரணம் மற்றும் சுழல் கரணங்கள் அடிக்கக் கூடியவை, பறக்கும்போதே திடீரென்று திசையை மாற்றக் கூடியவை. இவை சுமார் 1000 மீ உயரம் வரை பறக்கக் கூடியவை. அதே உயரத்தில் பல மணி நேரம் பறக்கக் கூடியவை.

இவற்றின் பறக்கும் வித்தைகள் கலட்சு சுழல் கரணப் புறா மற்றும் பர்மிங்கம் சுழல் கரணப் புறா இனங்களுக்கு இணையாக உள்ளன.




</doc>
<doc id="317481" url="https://ta.wikipedia.org/wiki?curid=317481" title="சீன பறக்கும் புறா">
சீன பறக்கும் புறா

சீன பறக்கும் புறா ஒரு வகைப் புறாவாகும். இவை மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்தே உருவானவையாகும். இவற்றின் அலகுக்கு மேல் காணப்படும் ஒருவித இறகு மூலம் அடையாளம் காணப்படுகிறது. 



</doc>
<doc id="317482" url="https://ta.wikipedia.org/wiki?curid=317482" title="சிஸ்டோபோலிய உயர பறக்கும் புறா">
சிஸ்டோபோலிய உயர பறக்கும் புறா

சிஸ்டோபோலிய உயர பறக்கும் புறா ஒரு வளர்ப்புப் புறா இனமாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. சிஸ்டோபோலிய உயர பறக்கும் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை 19ம் நூற்றாண்டில் உருசியாவின் சிஸ்டோபோல் நகரில் உருவாயின.



</doc>
<doc id="317487" url="https://ta.wikipedia.org/wiki?curid=317487" title="அண்டார்டிகா கடல்சார் உயிரினங்கள் பாதுகாப்பு மாநாடு">
அண்டார்டிகா கடல்சார் உயிரினங்கள் பாதுகாப்பு மாநாடு

அண்டார்டிகா கடல்சார் உயிரினங்கள் பாதுகாப்பு மாநாடு என அழைக்கப்படும் அண்டார்டிகா கடல்சார் உயிரினங்கள் பாதுகாப்பு ஆனையம் (Convention on the Conservation of Antarctic Marine Living Resources or Commission on the Conservation of Antarctic Marine Living Resources, (CCAMLR), டிசம்பர் 1959 அண்டார்டிக்கா ஒப்பந்தத்தின் தொடர்ச்சியாக, இம்மாநாடு 1 ஆகஸ்டு 1980 அன்று தொடங்கி 7 ஏப்ரல் 1982இல், அண்டார்டிகா கடல்சார் உயிரினங்கள் பாதுக்காப்பு ஆனையம் நிறுவப்படுதில் முடிவடைந்தது.
அண்டார்டிகா கடல் பகுதியில் மாசுக்கட்டுப்பாடுகள் மேற்கொள்வது, கடல்வாழ் உயிரினங்களின் இனப்பெருக்கத்தை வளர்ப்பதே இம்மாநாட்டின் இலக்கு ஆகும்.

தென்முனைப் பெருங்கடலில் உலகின் மிகப்பெரிய கடல்சார் உயிரினப் பூங்காவை அமைக்கவும், கடல்சார் உயினங்களின் இனப்பெருக்கதை அதிகரிக்கவும், உணவுக்காக மீன் போன்ற கடல்சார் உயிரினங்களை பெரும் அளவில் வேட்டையாடுவதைத் தடுக்கவும் ஆனையத்தின் முக்கியப் பணியாகும். இந்த மாநாட்டில் அண்டார்டிகாவில் கடல்சார் உயிரினப்பூங்காவை அமைப்பதற்கும், அதனை நிர்வகிக்க ஆனையத்தை அமைப்பதை ஆதரித்து 14 நாடுகள் கையொப்பமிட்டத்தை ஐரோப்பிய ஒன்றியம் உட்பட 35 நாடுகள் அங்கீகாரம் அளித்துள்ளது.

அண்டார்டிகா கடல்சார் உயிரினங்கள் பாதுகாப்பு மாநாட்டின் உடன்படிக்கையின் தொடர்ச்சியாக 28 அக்டோபர் 2016இல், அண்டார்டிகாவின் ரோஸ் கடலில் 5,98,000 சதுர மைல் பரப்பில், உலகின் மிகப்பெரிய பன்னாட்டு கடல் உயிரினங்கள் காப்பகம் அமைக்க ஐக்கிய அமெரிக்க நாடு, ஐரோப்பிய ஒன்றியம் உள்ளிட்ட 24 நாடுகள் பன்னாட்டு உடன்படிக்கை செய்து கொண்டுள்ளது. இந்த ஒப்பந்தப்படி, இக்கடல் பரப்பில் மீன் போன்ற கடல்வாழ் உயிரினங்களை வேட்டையாட தடை செய்யப்படுகிறது. பன்னாட்டு கடல்சார் உயிரினங்கள் காப்பகம் நியுசிலாந்து மற்றும் ஐக்கிய அமெரிக்க நாடுகளால் நிர்வகிக்கப்படும்.





</doc>
<doc id="317488" url="https://ta.wikipedia.org/wiki?curid=317488" title="பொன்மலை வேலாயுதசாமி கோயில்">
பொன்மலை வேலாயுதசாமி கோயில்

பொன்மலை வேலாயுதசாமி கோயில் , கோயம்புத்தூருக்கு அருகே கிணத்துக்கடவிலுள்ள சிறு குன்றான பொன்மலை மீதமைந்துள்ள இந்துக் கோயிலாகும். இக்கோயிலின் முதன்மைக் கடவுள் வேலாயுதசாமி ஆவார். இக்குன்றின் அடிவாரத்தில் கிணத்துக்கடவு பேருந்து நிறுத்தம் உள்ளதால் கோவையிலிருந்து பேருந்து மூலம் இக்கோயிலுக்குச் செல்லலாம்.

ஞானப்பழத்திற்காக அம்மையப்பரிடம் கோபித்துக் கொண்டு பாலமுருகன் பழனி செல்லும் வழியில் இக்குன்றில் பாதம் பதித்தார் என்பது மரபுவழி வரலாறு. குன்றின் மேலுள்ள வேலாயுதசாமி கருவறைக்குப் பின்புறம் இரு பாதங்கள் கொண்ட ஒரு சிறு சன்னிதி உள்ளது. வேலாயுதசாமிக்கு பூசை செய்யும் முன்னர் இப்பாதங்களுக்கே முதலில் பூசை நடைபெறுகிறது. 

பல நூறு ஆண்டுகளுக்கு முன்னர் இம்மலையிலுள்ள மூலிகையைக் கொண்டு மைசூர் திவானின் காற்புண்ணை ஆற்றி இத்தலத்து இறைவன் அருள்செய்தார் என்றும், நலமடைந்த திவான் மைசூர் அரசரிடம் இறைவனின் அருள் பற்றிக் கூறியதால் அரசர் இங்கு இறைவனுக்கு இக்கோயிலைக் கட்டியதாகவும் தலவரலாறு கூறப்படுகிறது.

பொள்ளாச்சிக்கு அருகிலுள்ள புரவிபாளையம் சமீன்தார் இங்கு வழிபட்டதாகவும் மரபுவழி வரலாறு வழக்கிலுள்ளது.



</doc>
<doc id="317489" url="https://ta.wikipedia.org/wiki?curid=317489" title="குப்தகாசி">
குப்தகாசி

குப்தகாசி (Guptakashi), இந்தியாவின் உத்தரகண்ட் மாநிலத்தின், கார்வால் கோட்டத்தில், ருத்திரபிரயாக் மாவட்டத்தின் சிவாலிக் மலையில் 1319 மீட்டர் உயரத்தில் அமைந்த சிறு புனித கோயில் தலமாகும்.
குப்தகாசியில் உள்ள மிகப் பழமையான காசி விஸ்வநாதர் கோயில் மற்றும் அர்த்தநாரீஸ்வரர் கோயில் சிறப்பு பெற்றதாகும். குப்தகாசி பாண்டவர்களுடன் தொடர்புடைய ஊர்களில் ஒன்றாகும். 

நான்கு சிறு புனித தலங்கள் மற்றும் பஞ்ச கேதார தலங்களில் ஒன்றான கேதார்நாத் கோயிலுக்குச் செல்லும் வழியில் குப்தகாசி அமைந்துள்லது.

குளிர்காலத்தில் கேதார்நாத் கோயிலின் உற்சவரான சிவன் விக்கிரகத்தை, குப்தகாசியில் பாயும் மந்தாகினி ஆற்றின் எதிர் கரையில் உள்ள உக்கிமடத்தில் வைத்து பூஜை செய்வர்.

ரிஷிகேஷ் நகரத்திலிருந்து 178 கிலோ மீட்டர் தொலைவில் உள்ள் குப்தகாசியை சாலை வழியாக அடையலாம்.




</doc>
<doc id="317490" url="https://ta.wikipedia.org/wiki?curid=317490" title="மர்லோன் ஜேம்ஸ்">
மர்லோன் ஜேம்ஸ்

மர்லோன் ஜேம்ஸ் (Marlon James 24, நவம்பர், 1970) என்பவர் ஜமைக்கா நாட்டைச் சேர்ந்த எழுத்தாளர் மற்றும் புதின ஆசிரியர். 2015 ஆண்டுக்குரிய புக்கர் பரிசு இவருக்கு வழங்கப்பட்டது.அமெரிக்கா மினியாபோலிஸ் என்னும் நகரில் வசித்து வருகிறார் 

ஜமைக்காவில் கிங்ஸ்டனில் பிறந்த மர்லோன் ஜேம்ஸ் மேற்கிந்தியத் தீவுகள் பல்கலைக் கழகத்தில் இலக்கியம் படித்துப் பட்டம் பெற்றார்.

மினசோட்டாவில் உள்ள மான்செஸ்டர் கல்லூரியில் இலக்கியம் பயிற்றுவித்து வருகிறார். "எ பிரிப் ஹிஸ்டரி ஆப் செவன் கில்லிங்ஸ்" என்ற புதினத்திற்காகப் புக்கர் பரிசு இவருக்கு வழங்கப்பட்டது. புக்கர் பரிசு மட்டுமல்லாது பிற விருதுகளும் பெற்றுள்ளார்.

ஜான் குரோஸ் டெவில் (2005)

தி புக் ஆப் நைட் விமன் (2009)

எ பிரிப் ஹிஸ்டரி ஆப் செவன் கில்லிங்ஸ் (2014) 


</doc>
<doc id="317493" url="https://ta.wikipedia.org/wiki?curid=317493" title="நான்கு புனித தலங்கள், உத்தரகண்ட்">
நான்கு புனித தலங்கள், உத்தரகண்ட்

நான்கு புனித தலங்கள் (Chota Char Dham) (தேவநாகரி: छोटा चार धाम) என்பது இந்தியாவின் இமயமலையில் உள்ள உத்தரகண்ட் மாநிலத்தின் கார்வால் கோட்டத்தில் அமைந்துள்ள பத்ரிநாத் கோயில், கேதார்நாத் கோயில், கங்கோத்திரி கோயில் மற்றும் யமுனோத்திரி கோயில் ஆகிய நான்கு கோயில்கள் இந்துக்களின் புனித தலங்களைக் குறிப்பதாகும். 
ஆண்டுதோறும் கோடைகாலத்தில் இந்துக்கள் இந்நான்கு தலங்களுக்குக் பயணிப்பதை வடமொழியில் சார் தாம் யாத்திரை என்பர்.

இந்நான்கு புனித தலங்களுக்கு செல்ல தில்லி, அரித்துவார் போன்ற நகரங்களிலிருந்து பேருந்துகள் மற்றும் சிற்றுந்துகள் உள்ளது.





</doc>
<doc id="317499" url="https://ta.wikipedia.org/wiki?curid=317499" title="2016 வடகிழக்குப் பருவமழைக் காலம்">
2016 வடகிழக்குப் பருவமழைக் காலம்

இந்தியாவில் 2016 ஆம் ஆண்டுக்கான வடகிழக்குப் பருவமழைக் காலம் அக்டோபர் 30 அன்று தொடங்கியது. 

"இம்முறை சற்று தாமதமாக ஆரம்பித்தாலும், இயல்பான மழையளவு இருக்கும்" என வானிலை ஆராய்ச்சி நடுவம் அறிவித்தது. எனினும் நவம்பர் 30 வரை குறிப்பிடத்தக்க அளவில் மழை பெய்யவில்லை. 


இந்தப் பருவமழைக் காலத்தில், இரண்டு புயல் சின்னங்கள் வங்காள விரிகுடாக் கடலில் உருவாகின.

வங்கக் கடலில் நிலைகொண்ட காற்றழுத்தத் தாழ்வுநிலை, கரையைக் கடக்கும்போது கனமழை பெய்யும் என "சென்னை வட்டார புயல் எச்சரிக்கை நடுவம்" அறிவித்தது. இதனையடுத்து சென்னை, காஞ்சிபுரம், திருவள்ளூர், நாகை, கடலூர் மாவட்டங்களிலுள்ள பள்ளிகளுக்கு டிசம்பர் 1, டிசம்பர் 2 ஆகிய இரண்டு நாட்களுக்கு விடுமுறை அறிவிக்கப்பட்டது. சென்னை, கடலூர், நாகப்பட்டினம் மாவட்டங்களுக்கு முன்னெச்சரிக்கை நடவடிக்கையாக "தேசியப் பேரிடர் கவனிப்புப் படைகள்" அனுப்பப்பட்டன.

மாநிலத்திற்கு நல்ல மழைப்பொழிவினை தரும் என எதிர்பார்க்கப்பட்ட நாடா புயல், குறிப்பிடத்தக்களவில் மழையைக் கொண்டுவரவில்லை.


அக்டோபர், நவம்பர், டிசம்பர் என 3 மாதங்களுக்கு பெய்யும் வடகிழக்குப் பருவ மழை, இவ்வாண்டில் நவம்பர் இறுதிநாள் வரை மிகக் குறைந்தளவே பெய்திருந்தது.


</doc>
<doc id="317503" url="https://ta.wikipedia.org/wiki?curid=317503" title="அசிட்டுரிக் அமிலம்">
அசிட்டுரிக் அமிலம்

அசிட்டுரிக் அமிலம் "(Aceturic acid)" என்பது CHNO என்ற மூலக்கூற்று வாய்ப்பாடு கொண்ட ஒரு வேதிச்சேர்மம் ஆகும். அமினோ அமிலம் கிளைசினுடைய வழிப்பொருளான இச்சேர்மம் என்-அசிட்டைல் கிளைசின் என்ற பெயராலும் அழைக்கப்படுகிறது. இவ்வமிலத்தின் உப்புகள் அசிட்டுரேட்டுகள் எனப்படுகின்றன. 
பென்சீனில் உள்ள அசிட்டிக் நீரிலியை சிறிது அதிக அளவில் கிளைசினுடன் சேர்த்து சூடுபடுத்துவதால் அசிட்டுரிக் அமிலம் தயாரிக்க முடியும் . அல்லது தூய்மையான அசிட்டிக் அமிலத்திலுள்ள அசிட்டிக் நீரிலியுடன் சம அளவு கிளைசின் சேர்த்து சூடுபடுத்தியும் இதைத் தயாரிக்கலாம் . 



</doc>
<doc id="317505" url="https://ta.wikipedia.org/wiki?curid=317505" title="விநாயக முதலியார்">
விநாயக முதலியார்

விநாயக முதலியார் இலங்கையின் வட அந்தலையில் உள்ள நகரமான பருத்தித்துறையைப் பூர்வீகமாகக் கொண்ட ஒரு செல்வந்தராவார். கப்பல்கள் பல மூலம் செல்வந்தராக இருந்த இவர் மக்கள் சேவையிலும் நாட்டமுள்ளவராக இருந்தார். இவரைப் பாராட்டி பிரித்தானிய அரசு முதலியார் என்ற பட்டத்தை வழங்கியது. இன்று பருத்தித்துறையில் உள்ள வீதியான விநாயக முதலியார் வீதி இவரின் ஞாபகமாகவே வைக்கப்பட்டப் பெயராகும். 

1800 காலப்பகுதியில் இலங்கையில் தகவல் பரிமாற்றம் மிக மந்தமான நிலையிலேயே இருந்தது. தகவல்கள் ஒரு நகரில் இருந்து மற்றய நகரிற்குச் சென்றடைய பல வாரங்கள் எடுத்தது. இந்தக் குறையைத் தீர்த்துவைக்க விநாயகம் அவர்கள் பருத்தித்துறை நகரில் ஒரு தபால் நிலையத்தை அமைத்து வைத்தார். இந்தத் தபால் நிலையத்தைத் தனது வீட்டில் அமைத்தார் என்பதையும் குறிப்பிடவேண்டும்.

இவரது சந்ததியில் தோன்றிய வடிவேலு, சிதம்பரம் மற்றும் ஆறுமுகநாதன் போன்றவர்கள் திருகோணமலையில் கப்பல் நிறுவனங்களை நடத்தினர்.


</doc>
<doc id="317507" url="https://ta.wikipedia.org/wiki?curid=317507" title="தந்தேரசு">
தந்தேரசு

தன திரயோதசி ("Dhana Trayodashi") அல்லது தந்தேரசு ("Dhanteras", , , ) இந்தியாவில், குறிப்பாக வட மாநிலங்களில், தீபாவளிக் கொண்டாட்டங்களில் முதல்நாளாக அமைகின்றது. நேபாளத்தில் இது திகார் திருவிழாவின் முதல்நாளாகும். இத்திருவிழா "தனவந்தரி திரயோதசி" எனவும் அழைக்கப்படுகின்றது. இது விக்ரம் நாட்காட்டியில் ஐப்பசி மாதத்தில் வரும் தேய்பிறையின் பதின்மூன்றாம் நாளில் கொண்டாடப்படுகின்றது. இன்றைய நாளில் விலையுயர்ந்த தங்கம், வெள்ளி,பிளாட்டின நகைகளும் காசுகளும் வாங்கப்படுகின்றன.

இந்நாளில் தன்வந்திரி வழிபடப்படுகின்றார். இந்து சமய நம்பிக்கைகளில் தனவந்திரி அனைத்து மருத்துவர்களுக்கும் ஆசிரியராகவும் ஆயுர்வேதத்தின் நிறுவனராகவும் கருதப்படுகின்றார். 

தந்தேரசு செல்வச்செழிப்பிற்காக வழிபடப்படும் திருவிழாவாக பரவலாக அறியப்பட்டாலும் தன்வந்திரிக் கடவுள் செல்வத்துடன் தொடர்பானவர் அல்ல; உடல்நலத்தை அருள்பவராகவே கருதப்படுகின்றார். 
மற்றொரு சமயக்கதையில் இன்றைய நாளில் பாற்கடலிலிருந்து இலக்குமி தோன்றியதாகக் கூறப்படுகின்றது. எனவே இலக்குமியும் குபேரரும் வழிபடப்படுகின்றனர்.


</doc>
<doc id="317514" url="https://ta.wikipedia.org/wiki?curid=317514" title="நான்கு புனித தலங்கள், இந்தியா">
நான்கு புனித தலங்கள், இந்தியா

நான்கு புனித தலங்கள் அல்லது சார் தாம் (Char Dham), இந்தியாவின் நான்கு திசைகளில் அமைந்துள்ள இந்துக்களின் நான்கு புனித தலங்களை குறிக்கிறது. "சார் தாம்" எனும் வடமொழி சொல்லிற்கு "நான்கு தலங்கள்" எனப் பொருளாகும்.

வடக்கில் உத்தரகண்ட் மாநிலத்தில் அமைந்த பத்ரிநாத், தெற்கில் தமிழ்நாட்டில் அமைந்த இராமேஸ்வரம், மேற்கில் ஒடிசா மாநிலத்தின் புரி , கிழக்கில் குஜராத் மாநிலத்தின் துவாரகை ஆகிய இந்நான்கு தலங்களும் வைணவப் புனித தலங்கள் ஆகும்.



</doc>
<doc id="317521" url="https://ta.wikipedia.org/wiki?curid=317521" title="கார்வால் கோட்டம்">
கார்வால் கோட்டம்

கார்வால் கோட்டம் (Garhwal division) IPA: /ɡəɽʋːɔɭ/) வடமேற்கு இந்தியாவின் இமயமலையின் உத்தரகண்ட் மாநிலத்தின் சிவாலிக் மலைத் தொடரில் அமைந்த ஒரு வருவாய் கோட்டமாகும். இதன் நிர்வாகாத் தலைமையிடம் பௌரி நகரம் ஆகும். கார்வால் மொழி பேசும் கார்வாலி இன மக்கள் கார்வால் கோட்டப் பகுதியில் அதிகம் வாழ்கின்றனர். இந்துக்களின் புனித தலங்களான சோட்டா சார் தாம், பஞ்ச கேதார தலங்கள் மற்றும் ஜோஷி மடம் கார்வால் கோட்டத்தில் அமைந்துள்ளது.

கார்வால் பகுதியின் வடக்கில் திபெத், கிழக்கில் குமாவான் கோட்டம், தெற்கில் உத்தரப் பிரதேசம், வடமேற்கில் இமாசலப் பிரதேசம் எல்லைகளாகக் கொண்டுள்ளது.

கார்வால் கோட்டத்தில் சமோலி மாவட்டம், ருத்ரபிரயாக் மாவட்டம், உத்தரகாசி மாவட்டம், அரித்துவார் மாவட்டம், டேராடூன் மாவட்டம், பௌரி கார்வால் மாவட்டம், டெக்ரி கர்வால் மாவட்டம் என ஏழு மாவட்டங்கள் கொண்டது.

கார்வால் பகுதி "கார்" எனப்படும் பல கோட்டைகள் கொண்டிருந்ததால் இப்பகுதிக்கு "கார்வால்" என பெயராயிற்று. 

கி பி 823இல் "கனகபாலன்" எனும் மன்னர் கார்வால் பகுதியின் முதல் மன்னராக விளங்கினார்.

கார்வால் நாடு, தற்கால உத்தரகண்ட் மாநிலத்தின் டெக்ரி கர்வால் மாவட்டம் மற்றும் உத்தரகாசி மாவட்டம் எனும் இரண்டு மாவட்டங்களைக் கொண்டது. கி பி 1901-இல் கார்வால் இராச்சியம் 4180 சதுர கிலோ மீட்டர் பரப்பளவில் 2,68,885 மக்கள் தொகையுடன் விளங்கியது. 1815-முதல் கிழக்கிந்திய கம்பெனி ஆட்சியாளர்களுக்கு கப்பல் செலுத்தி நாட்டை ஆண்டனர்.

பின்னர் பிரித்தானியா இந்தியப் பேரரசிற்கு கப்பம் செலுத்தும் சுதேச சமஸ்தானமாக 1815 முதல் ஆகஸ்டு, 1949 முடிய விளங்கியது. இந்திய விடுதலைக்குப் பின்னர் இந்திய அரசுடன் இணைந்தது. 

சிவாலிக் மலையில் அமைந்த கார்வால் ரோகில்கண்டின் ஒரு சிறு பகுதியைக் கொண்டது. மேலும் கார்வாலின் சமோலி மாவட்டத்தில் 7816 மீட்டர் உயரம் கொண்ட நந்தா தேவி, 7756 மீட்டர் உயரம் கொண்ட காமேத், 7138 மீட்டர் உயரம் கொண்ட சௌகம்பா, 7120 மீட்டர் உயரம் கொண்ட திரிசூலம் கொடுமுடிகள் உள்ளது. மேலும் கார்வால் பகுதியின் அதிக உயரத்தில் அமைந்த கேதார்நாத் கோயில், கங்கோத்திரி கோயில், யமுனோத்திரி கோயில் மற்றும் பத்ரிநாத் கோயில்கள் அமைந்துள்ளது.
கங்கை ஆறு மற்றும் யமுனை ஆறுகளின் பிறப்பிடமாக, கார்வாலில் அமைந்துள்ள கங்கோத்திரி மற்றும் யமுனோத்திரி கொடுமுடிகள் அமைந்துள்ளது.



</doc>
<doc id="317526" url="https://ta.wikipedia.org/wiki?curid=317526" title="மருதநாட்டு வீரன்">
மருதநாட்டு வீரன்

மருதநாட்டு வீரன் 1961 ஆம் ஆண்டு வெளியான இந்திய தமிழ்த் திரைப்படமாகும். டி. ஆர். ரகுநாத் இயக்கத்தில் உருவான திரைப்படமாகும். இத்திரைப்படத்தில் சிவாஜி கணேசன், ஜமுனா, பி. எஸ். வீரப்பா, கண்ணாம்பா ஆகியோர் முக்கிய பாத்திரங்களில் நடித்திருந்தனர்.

ஜீவகன் ஒரு துணிச்சலான இளைஞன். இளவரசி இரத்னாவின் தலைமைக் காவலனாக அவன் நியமிக்கப்படுகிறான். அவனுக்கும் இளவரசிக்குமிடையில் காதல் மலர்கிறது. வீரகேசன் என்பவன் அரசனின் அமைச்சராக இருக்கிறான். இந்த அரசின் விரோதியான சுல்தான் ஒருவனுடன் வீரகேசன் தொடர்பு கொண்டு சதிச் செயலில் ஈடுபட்டிருக்கிறான். வீரகேசன் ஜீவகன் மீது தேசத்துரோகக் குற்றஞ்சாட்டி அரசரும் நாட்டு மக்களும் ஜீவகனை வெறுக்கும்படி செய்து விடுகிறான். ஜீவகன் தான் நிரபராதி என நிரூபித்து நாட்டையும் அரசரையும் சூழ்ச்சியிலிருந்து எப்படிக் காப்பாற்றுகிறான் என்பதே மீதிக்கதை.


திரைப்படத்துக்கு இசையமைத்தவர் எஸ். வி. வெங்கட்ராமன். பாடல்களை இயற்றியோர்: கண்ணதாசன், ஏ. மருதகாசி. பின்னணி பாடியவர்கள்: டி. எம். சௌந்தரராஜன், பி. பி. ஸ்ரீநிவாஸ், ஏ. எல். ராகவன், பி. சுசீலா, ஏ. ஜி. ரத்னமாலா ஆகியோர்.


</doc>
<doc id="317527" url="https://ta.wikipedia.org/wiki?curid=317527" title="குமாவுன் கோட்டம்">
குமாவுன் கோட்டம்

குமாவுன் கோட்டம் (Kumaon Division) இந்தி: कुमाऊं) வட இந்தியாவின் உத்தரகண்ட் மாநிலத்தின் இரண்டு கோட்டங்களில் ஒன்றாகும். மற்றது கார்வால் கோட்டம் ஆகும். இக்கோட்டத்தின் நிர்வாகத் தலைமையிடம் நைனிடால் நகரத்தில் உள்ளது. மேலும் உத்தரகண்ட் மாநிலத்தின் உயர்நீதிமன்றம் நைனிடால் நகரத்தில் அமைந்துள்ளது. 
குமாவுன் கோட்டத்தில் பெரும்பாலும் "குமாவுனி மொழி" பேசும் "குமாவுனி" மக்கள் வாழ்கின்றனர்.

குமாவுன் கோட்டம் ஆறு மாவட்டங்களைக் கொண்டது. அவைகள்:

குமாவன் கோட்டத்தில் அமைந்துள்ள முக்கிய கோடைக்கால வாழிடங்கள் நைனிடால் மற்றும் அல்மோரா நகரங்களாகும்.

இமயமலையின் சிவாலிக் மலைத்தொடரில் அமைந்த குமாவுன் கோட்டத்தில் கோசி ஆறு மற்றும் சாரதா ஆறுகள் பாய்கிறது.

குமாவுன் கோட்டத்தின் வடக்கே திபெத், தெற்கே உத்தரப் பிரதேசம், கிழக்கே நேபாளம், மேற்கே கார்வால் கோட்டம் எல்லைகளாக அமைந்துள்ளது.





</doc>
<doc id="317535" url="https://ta.wikipedia.org/wiki?curid=317535" title="கிஷோர் குமார்">
கிஷோர் குமார்

கிசோர் குமார் ("Kishore Kumar", (1929, ஆகத்து 4 - 1987, ஒக்டோபர் 13), ஒரு இந்திய திரைப்பட பின்னணிப் பாடகர், நடிகர், பாடலாசிரியர், இசையமைப்பாளர், தயாரிப்பாளர், இயக்குநர், மற்றும் திரைக்கதை படைப்பாளி எனப் பன்முகம் கொண்டவராக அறியப்படுகிறார். 1930 - 1950 களின் காலக்கட்டத்தில், இந்தித் திரையுலகின் 30 ஆண்டுகால தனது நெடும்பயணத்தில், பல அவதாரத்தில் பவனிவந்த கிசோர் குமார், இசைத்துறையின் மூலம்தான் நாடறிந்த நட்சத்திரமாகப் பிரபலமடைந்தார்.


</doc>
<doc id="317542" url="https://ta.wikipedia.org/wiki?curid=317542" title="சாகரவ் பரிசு">
சாகரவ் பரிசு

சாகரவ் பரிசு ("Sakharov Prize") அலுவல்முறையாக கருத்துரிமைக்கான சாகரவ் பரிசு திசம்பர் 1988இல் ஐரோப்பிய நாடாளுமன்றத்தால் மனித உரிமைகளுக்காகவும் சிந்தனைச் சுதந்திரத்திற்காகவும் தங்கள் வாழ்நாளை அர்ப்பணித்த தனிநபர்கள்/குழுவினரை பெருமைபடுத்தும் வண்ணம் உருசிய அறிவியலாளர் ஆந்திரே சாகரவ் நினைவாக நிறுவப்பட்ட பரிசாகும். ஐரோப்பிய நாடாளுமன்ற வெளியுறவுக் குழுவும் வளர்ச்சிக் குழுவும் தயாரிக்கும் வரைவுப் பட்டியலிலிருந்து வெற்றியாளர் தேர்ந்தெடுக்கப்பட்டு அக்டோபர் மாதத்தில் அறிவிக்கப்படுகின்றது. பரிசுத் தொகையாக €50,000 வழங்கப்படுகின்றது.

முதன்முறையாக இப்பரிசு தென்னாப்பிரிக்க நெல்சன் மண்டேலாவிற்கும் உருசிய அனடோலி மார்ச்சென்கோவிற்கும் இணைந்து வழங்கப்பட்டது. 1990 ஆண்டுக்கான பரிசு ஆங் சான் சூச்சிக்கு வழங்கப்பட்டபோதும் சிறையில் இருந்தமையால் 2013ஆம் ஆண்டுதான் வழங்க முடிந்தது. முதல் அமைப்பொன்றுக்கு வழங்கிய பரிசு அர்கெந்தீனாவின் "பிளாசா டெ மாயோவின் மதர்களுக்கு" 1992இல் வழங்கப்பட்டது.

சாகரவ் பரிசு பெற்றவர்களில் சிலர் இன்னமும் கடுமையான அரசியல் ஒடுக்குமுறைகளை எதிர்கொண்டு வருகின்றனர். பெலருசிய இதழாளர் சங்கம் (2004), டாமாசு டெ பிளாங்கோ, கிலெர்மோ பாரினாசு (கூபா, 2005 & 2010), அலெக்சாண்டர் மிலின்கீவிச் (பெலாரசு, 2006), கூ யா (சீனா, 2008) ஆகியோர் சிலராவர். 2011இல் பரிசு பெற்ற ரசான் சைதூனே 2013இல் கடத்தப்பட்டார்; இன்னமும் காணக்கிடைக்கவில்லை. 2012இல் பரிசு பெற்ற நஸ்ரன் சோடூதெ செப்டம்பர் 2013இல் சிறையிலிருந்து விடுவிக்கப்பட்டார்; நஸ்ரனும் அவருடன் பரிசு பெற்ற சாபர் பனாகியும் இன்னமும் ஈரானை விட்டு வெளியேறத் தடை செய்யப்பட்டுள்ளனர்.

சாகரவ் பரிசு பெற்ற மூவருக்கு பின்னர் அமைதிக்கான நோபல் பரிசு வழங்கப்பட்டுள்ளது: நெல்சன் மண்டேலா, ஆங் சான் சூச்சி, மலாலா யூசப்சையி.



</doc>
<doc id="317547" url="https://ta.wikipedia.org/wiki?curid=317547" title="கோவர்தனன் பூஜை">
கோவர்தனன் பூஜை

கோவர்தனன் பூஜை (Goverdhan puja), என்றழைக்கப்படும் "அன்னகூடம்" (Annakut or Annakoot) ("உணவு மலை") பாகவத புராணத்தின் படி, தன்னை வழக்கமாக வணங்கும் யாதவர்கள், கிருஷ்ணனின் பேச்சைக் கேட்டு பிருந்தாவனத்தின் கோவர்தன குன்றை பூஜை செய்த காரணத்தினால், கோபம் கொண்ட இந்திரன் பெய்வித்த பெருமழையாலும், சூறாவளிக் காற்றாலும், பிருந்தாவன இடையர்களையும், பசுக்கூட்டத்தையும் கிருஷ்ணன், கோவர்தன மலையை குடையாகப் பிடித்துக் காத்தார். 

ஆயர்களையும், ஆவினங்களையும் காத்த கிருஷ்ணனுக்கு நன்றி தெரிவிக்கும் விதமாக, யது குலத்தோர் பலவகை உணவுகளால் பெரிய அளவில் கிருஷ்ணனுக்கு விருந்து படைத்தனர். 

இந்நிகழ்வை நினைவு கூரும் வகையில் தற்போதும் தீபாவளி திருநாளுக்கு அடுத்த நாளில், ஆண்டு தோறும் கோவர்தன பூஜை வட இந்திய மாநிலங்களில், குறிப்பாக பஞ்சாப், அரியானா, உத்தரப் பிரதேசம் மற்றும் பிகார் மாநிலங்களில் சிறப்பாகக் கொண்டாடப்படுகிறது. 

கோவர்தன பூஜை திருநாளை, குஜராத்தி மக்கள் தங்களின் புத்தாண்டாகவும், மராத்தியர்கள் வாமணர், மகாபலி சக்கரவர்த்தியை பாதாள லோகத்தில் அமிழ்த்திய நாளாகவும் கொண்டாடுகின்றனர்.



</doc>
<doc id="317549" url="https://ta.wikipedia.org/wiki?curid=317549" title="இந்தியக் காவல் பணி">
இந்தியக் காவல் பணி

இந்தியக் காவல் பணி ("Indian Police Service"), பொதுவாக இந்தியக் காவல் என்று அழைக்கப்படும் (அ) இ.கா.ப அனைத்து இந்திய பணிகளின் (குடியுரிமைப் பணியியல்) மூன்று பணிகளுள் ஒன்றாக, மக்களின் பாதுகாப்பு பணியினை மேற்கொள்ளும் சிறப்பு அமைப்பாக இந்திய அரசாங்கத்தால் கட்டமைக்கப்பட்டதாகும். ஏனைய இரண்டு பணிகள் இந்திய ஆட்சிப் பணி மற்றும் இந்திய வனப் பணி ஆகும்.

1947 இல் இந்தியா பிரித்தானியரிடமிருந்து விடுதலைப் பெற்ற பிறகு 1948 இல் பேரரசுக் காவல் என்றிருந்தப் பெயர் இந்தியக் காவல் பணி (இ.கா.ப) என்று பெயர் மாற்றம் கண்டது.

காவல் நிலையம் குறிப்பிட்ட பகுதியின் சட்ட ஒழுங்கை பராமரிக்கவும் மற்றும் குற்றவியல் நடவடிக்கைகளை கண்காணிக்கவும் காவல் ஆய்வாளரின் தலைமையில் இயங்குகிறது. காவல் ஆய்வாளர்க்கு பணியில் உதவிட உதவி காவல் ஆய்வாளர்களும், காவலர்களும் செயல்படுகின்றனர். 
ஒரு காவல் நிலையத்தின் அதிகார எல்லை வரையறை செய்யப்பட்டுள்ளது. 

காவல் நிலையத்தில் காவலர்களுக்கான துப்பாக்கிகள் மற்றும் அதற்குரிய தோட்டாக்களை வைத்துப் பாதுகாப்பதற்கான அறையும், குற்ற வழக்குகளில் ஈடுபட்டிருக்கலாம் என சந்தேகத்திற்கு இடமானவர்களை அடைத்து விசாரணை செய்ய சிறு அறைகளும் கொண்டுள்ளது.
காவல் நிலையத்தில் குற்ற வழக்குகளை பதிவு செய்த பொதுமக்களுக்கு உடனுக்குடன் முதல் தகவல் அறிக்கை வழங்கப்படுகிறது. 

தமிழ்நாட்டு காவல் நிலையங்களை பொதுமக்கள் எளிதில் அடையாளம் காணும் பொருட்டு, தமிழ்நாடு முழுவதும் உள்ள காவல் நிலையங்களின் அறிவிப்பு பலகைகள் மற்றும் காவல் நிலையங்களின் சுற்றுச்சுவர்கள் குறிப்பிட்ட நிறங்களில் எழுதப்பட்டு, வர்ணம் பூசப்பட்டிருக்கும்.

ஒடிசாவின் துணை மாவட்ட நிர்வாக அலகாக காவல் நிலையங்கள் உள்ளது.

ஒருவர் இந்திய காவல் பணியில் சேர்ந்து சேவைப் புரிய அவர் நடுவண் அரசுப் பணியாளர் தேர்வாணையத்தால் ஒவ்வொரு ஆண்டும் நடத்தப்பெறும் குடியியல் பணி தேர்வுகளில் தேர்ச்சிப் பெற்றிருக்க வேண்டும். இப்பொதுத்தேர்வு இந்திய ஆட்சிப் பணி, பிரிவு ஏ மற்றும் பிரிவு பி மைய அரசுப் பணிகளுக்கும் சேர்த்து நடத்தப்படுகின்றன. (இந்திய வனப் பணித் தேர்வு தனியாக மைய அரசுத் தேர்வாணையத்தால் நடத்தப்படுகிறது).





</doc>
<doc id="317570" url="https://ta.wikipedia.org/wiki?curid=317570" title="காரியாசான்">
காரியாசான்

காரியாசான், மதுரைத் தமிழாசிரியர் மாக்காயனாரின் மாணவர் எனச் சிறப்புப் பாயிரம் கூறுகிறது. இவர், சமண சமயத்தைச் சார்ந்தவர். இவரும் கணிமேதாவியாரும் ஒரே காலத்தைச் சேர்ந்தவர்கள் ஆவர். இவர், பதினெண் கீழ்க்கணக்கு நூல்களுள் ஒன்றான சிறுபஞ்சமூலம் என்னும் நூலை இயற்றியுள்ளார். அந்நூலில் பெருமளவில் அறக்கருத்துக்களையும் சிறியளவில் சமண அறக்கருத்துக்களையும் கூறியுள்ளார். 

இவரை "மாக் காரியாசான்" என்று பாயிரச் செய்யுள் 'மா' என்னும் அடை மொழி கொடுத்துச் சிறப்பிக்கின்றது. காரியாசனும், கணிமேதாவியாரும் (ஏலாதி மற்றும் திணைமாலை நூற்றைம்பது ஆகிய நூல்களின் ஆசிரியர்) ஒரு சாலை மாணவர்கள் ஆவர்.

சிறுபஞ்சமூலத்தில் தேசத்தொண்டு


</doc>
<doc id="317578" url="https://ta.wikipedia.org/wiki?curid=317578" title="கலைவாணன்">
கலைவாணன்

கலைவாணன் 1959 ஆம் ஆண்டு வெளியான இந்திய தமிழ் திரைப்படமாகும். பி. புல்லையாவின் இயக்கத்தில் உருவான இத் திரைப்படத்தில் ஏ. நாகேஸ்வர ராவ், அஞ்சலிதேவி ஆகியோர் முக்கிய பாத்திரங்களில் நடித்தனர். 

விஸ்வநாதனும் அவர் மனைவி பார்வதியும் விஸ்வநாதனின் தம்பி காசிநாத்தை தங்கள் பிள்ளையாக வளர்த்து வருகின்றனர். காசிநாத் தனது குருவாகிய ஏகம்பவாணனிடம் இசை பயின்று சிறந்த இசைக் கலைஞன் ஆகிறான். அவர்களது ஊருக்கு ஒரு இசை நடனக் குழு வருகிறது. அக்குழுவில் மாலா என்ற பெண் ஆடுவதிலும் பாடுவதிலும் வல்லவள். அவளோடு காசிநாத் போட்டி போட்டு அவளை வெல்கிறான். ஆனால் குறைந்த ஜாதிப் பெண்ணோடு ஒரே மேடையில் பாடியதால் காசிநாத்தை அவனது குரு விலக்கி விடுகிறார். இசைக்கும் கலைகளுக்கும் எந்த பேதமும் கிடையாது என காசிநாத் வாதாடுகிறான். ஆனால் ஊர் தர்மாதிகாரி தீர்ப்புப்படி காசிநாத்தை அண்ணன் வீட்டை விட்டு வெளியேற்றி விடுகிறார். காசிநாத் மாலாவை திருமணம் செய்கிறான். இருவரும் பல இடங்களில் மக்களுக்கு இசை நடன விருந்தளிக்கின்றனர். அந்நாட்டு அரசன் தனது அரசவைக் கலைஞனாக காசிநாத்தை நியமிக்கிறான். இது தர்மாதிகாரிக்கு ஆத்திரத்தை ஏற்படுத்துகிறது. அரண்மனை நாட்டியக்காரியான அமிர்தத்துடன் சேர்ந்து ஒரு திட்டம் போடுகிறார். அமிர்தம் காசிநாத்தை குடிப்பழக்கத்துக்கு அடிமையாக்கி விடுகிறாள். அவன் குடிகாரனாகிவிட்டபடியால் அரண்மனையை விட்டு வெளியேற்றுமாறு மன்னனுக்கு அமிர்தம் சொல்கிறாள். காசிநாத்தின் தாய் போன்ற அண்ணி பார்வதி தன் கணவனின் கோபத்தையும் பொருட்படுத்தாமல் எவ்வாறு காசிநாத்தை பழைய நிலைக்குக் கொண்டு வருகிறாள் என்பதே மீதிக் கதையாகும்.


1947 ஆம் ஆண்டு வி. சாந்தாராம் மராத்தி மொழியில் "லோக்சாஹிர் ராம் ஜோஷி" என்ற தலைப்பிலும் இந்தி மொழியில் "மத்வாலா ஷயர் ராம் ஜோஷி" என்ற தலைப்பிலும் உருவாக்கிய திரைப்படங்களின் கதையை அடிப்படையாகக் கொண்டு தயாரானது இத் திரைப்படம். முதலில் "ஜெயபேரி" என்ற பெயரில் தெலுங்கில் தயாரிக்கப்பட்ட பின்னர் தமிழிலும் தயாரானது. 
தமிழ்ப் படத்தை விற்பனை செய்ய முடியாத நிலையில் தயாரிப்புக்கு முதலீடு செய்த டி. வி. எஸ். பிரதிபா சாஸ்திரி தனது நண்பரான எம். ஜி. ராமச்சந்திரனை அணுகினார். தெலுங்குப் படத்தை எம். ஜி. ஆர். பார்த்தார். ஜாதி பேதமற்ற சமூகத்தை உருவாக்க விருப்பம் கொண்டிருந்த அவருக்கு படம் பிடித்துவிட்டது. தன்னை வைத்து இப்படத்தைத் தமிழில் தயாரிக்குமாறு கேட்டாராம் எம். ஜி. ஆர். ஆனால் ஏற்கெனவே ஏ. நாகேஸ்வர ராவை வைத்து தமிழ்ப் படம் தயாரிக்கப்பட்டிருப்பது தெரிய வந்ததும் தனக்குத் தெரிந்த விநியோகஸ்தர்களை அழைத்து 'ஒரு சகோதரர் ஒரு படம் தயாரித்திருக்கிறார். அதைப் பார்த்து வாங்குங்கள்' என்று சொன்னாராம். 
"கலைவாணன்" நன்றாக ஓடவில்லை; என்றாலும் எம். ஜி. ஆரின் தலையீட்டால் தயாரிப்பாளர்களுக்கு அதிக நஷ்டம் ஏற்படவில்லை.

திரைப்படத்துக்கு இசையமைத்தவர் பெண்டியாலா நாகேஸ்வர ராவ். பாடல்களை இயற்றியோர்: தஞ்சை ராமையாதாஸ், ஏ. மருதகாசி, பட்டுக்கோட்டை கல்யாணசுந்தரம், கம்பதாசன், பழனிச்சாமி ஆகியோர். பின்னணி பாடியோர்: டி. எம். சௌந்தரராஜன், சீர்காழி கோவிந்தராஜன், திருச்சி லோகநாதன், கண்டசாலா, எஸ். சி. கிருஷ்ணன், பி. பி. ஸ்ரீநிவாஸ், ரகுநாத் பானிக்கிரஹி, எம். எல். வசந்தகுமாரி, ஜிக்கி, பி. சுசீலா, எஸ். ஜானகி ஆகியோர்.




</doc>
<doc id="317583" url="https://ta.wikipedia.org/wiki?curid=317583" title="யூதர்களின் தன்னாட்சி மாகாணம்">
யூதர்களின் தன்னாட்சி மாகாணம்

யூதர்களின் தன்னாட்சி மாகாணம் ("Jewish Autonomous Oblast", ) என்பது உருசியாவின் கூட்டாட்சி அமைப்பைச் சேர்ந்த ஒரு கூட்டாட்சி மாகாணம் ஆகும். இது உருசிய தூரக்கிழக்கெல்லையில் உருசியாவின் கபதோஸ்க் கிராய் மற்றும் அமூர் மாகாணம் மற்றும் சீனாவின் கெய்லோங்சியாங் மாகாணம் போன்றவற்றை எல்லைகளாகக் கொண்டுள்ளது. இது "யேவ்ரே", "பைரோபிடிஜான்" என்றும் அழைக்கப்படுகிறது. இதன் தலைநகரம் பைரோபிடிஜான் ஆகும். 2010 மக்கள்தொகைக் கணக்கெடுப்பின்படி, இந்த மாகாணத்தின் மக்கள் தொகை 176,558 ஆகும். இது உருசிய மக்கள் தொகையில் 0.1% ஆகும். யூதர்களின் இந்த மாகாணம் மட்டுமே உருசியக் கூட்டமைப்பில் தன்னாட்சி மாகாணமாக உள்ளது. உலகில் இசுரேலுக்கு வெளியே உள்ள ஒரு அதிகாரப்பூர்வ யூத தன்னாட்சி மாகாணம் இதுவாகும்.

சோவியத் ஆட்சியாளர்களால் ஸ்டாலின் காலத்தில் அதன் தேசியக் கொள்கையால் இந்த யூத மாகாணம் 1934 இல் நிறுவப்பட்டது. இது சோவியத் ஒன்றியத்தில் உள்ள யூதர்கள் தங்கள் பாரம்பரியத்தைக் காத்துக்கொள்ள உருவாக்கப்பட்டது. 1939 ஆம் ஆண்டு மக்கள்தொகைக் கணக்கெடுப்பின்படி இம்மாகாணத்தில், 17,695 யூத மதத்தினர் வாழ்ந்து வந்தனர் (மாகாண மொத்த மக்கள் தொகையில் 16%). யூதர்களின் மக்கள் தொகை 1948 இல் ஏறக்குறைய 30,000 ஆக உயர்ந்து, மாகாணத்தின் மொத்த மக்கள் தொகையில் காற்பகுதியாக அதிகரித்தனர்.

1953 இல் ஜோசப் ஸ்டாலின் மறைவுக்குப்பிறகு மாகாணத்தில் யூதமக்களின் எண்ணிக்கை சரிவடையத் துவங்கியது. 1959 மக்கள்தொகைக் கணக்கெடுப்பில் யூத மக்களின் தொகை 14,259 என 50% வரை குறைந்தது. 2002 ஆண்டுவாக்கில் யூதர்களின் எண்ணிக்கை 2,327 (மாகாண மக்கள் தொகையில் 1.2%) ஆகவும், உருசிய மரபினரின் எண்ணிக்கை 90% ஆகவும் இருந்தது. 2007 ஆம் ஆண்டின் ஜெருசலம் போஸ்ட் பத்திரிகையில் வெளிவந்த கட்டுரை, யூதமாகாணத்தில் அக்காலகட்டத்தில் ஏறக்குறை 4,000 யூதர்கள் வசிப்பதாகக் குறிப்பிட்டது. மாகாணத்தின் தலைமைப் பொறுப்பில் மோர்டிசாய் சீனியர் இருந்த 2002 முதல் 2011 வரையிலான காலகட்டத்தில் யூத மாகாணத்தில் யூத மதமும், கலாச்சாரமும் மறுமலர்ச்சியடைந்தன. என்றாலும், பெடரேசன் ஆப் ஜுவிஷ் கம்யூனிடி ஆப் சிஐஎஸ்சின் இதழ், தற்போது யூத மாகாணத்தில் யூதர்கள் மிக்குறைவான அளவே வாழ்கின்றனர் என்றும், குறிப்பாக பைரோபிடிஜன் நகரம் மற்றும் அருகிலுள்ள வால்ட்கியாம் கிராமத்திலும் ஓரளவு யூதர்கள் வாழ்வதாகவும் குறிப்பிட்டது. 2010 ஆம் ஆண்டைய உருசிய மக்கள் தொகைக் கணக்கெடுப்பில் இந்த மாகாணத்தில் வெறும் 1,628 யூதர்கள் மட்டுமே (1%) வாழ்வதாகவும் உருசிய மரபினர் 92.7% பேர் வாழ்வதாகவும் தெரியவந்தது. மேலும் ரஷிய மக்கள்தொகைக் கணக்கெடுப்புப் பிரிவு வெளியிட்ட தகவலின் படி, 97 பேர் இத்திய மொழி பேசினார், 312 பேர் ஹீப்ரு பேசினார், மேலும் 54 பேர் குறிப்பிடப்படாத யூத மொழிகளைப் பேசினர்.

இந்தப் பிரதேசத்தில் வீசும் கிழக்கு ஆசியப் பருவக்காற்றால்-இதன் தட்பவெப்பநிலை, சூடான, ஈரப்பதமான, கோடைக்காலத்தைக் கொண்டுள்ளது; குளிர் காலத்தில் குளிர்ந்த, உலர்ந்த காலநிலை நிலவுகிறது.

அமுர் வடகரையும், இன்றைய யூதர்களின் தன்னாட்சி பிரதேசம் ஆகியவை உட்பட்ட பகுதிகள் 1858-1860 கால பெய்ஜிங் ஒப்பந்தங்களுக்கு பிறகு உருசியப் பேரரசுடன் சேர்த்துக்கொள்ளப்பட்டன.

1858 திசம்பரில் உருசிய அரசாங்கம் உருசியாவின் தென்கிழக்கு பகுதிகளான உஸ்சுரி ஆறுகள் தொடர்புடைய சைபீரியா, அமூர் ஆகிய பகுதிகளைப் பாதுகாக்க அமுர் கோசாக்குகள் உருவாக்க அங்கிகாரம் வழங்கியது. இந்த இராணுவ குடியேற்றங்கள் டிரானஸ்பேய்கலா பகுதியில் இருந்து. 1858–82, காலகட்டத்தில் அறுபத்து மூன்று குடியேற்றங்கள் மேற்கொள்ளப்பட்டன. இதில் 1858 ராட்டி குடியிருப்புகள், மற்றும் 1860 காலகட்டத்தின் குடியிருப்புகள் அடங்கும். நிலவியலாளர்களும், இயற்கை தாவரவியலாளர்களின் உதவியுடன் புதிய பிராந்தியத்தின் வளர்ச்சிக்கு வேண்டிய பணிகள் மேற்கொள்ளப்பட்டன. இவர்களின் சாதனையின் ஒரு பகுதியாக அமுர் நில வரைபடம் தயாரிக்கப்பட்டது.

டிரான்ஸ் சைபீரியன் இருப்புப் பாதை கட்டுமானம் 1898 இல் துவக்கப்பட்டது. இப்பாதை சிட்டா மற்றும் விலாடிவொஸ்டொக் ஆகியவற்றை இணைக்கும்வகையில் இரு முணைகளிளும் பணிகள் மேற்கொள்ளப்பட்டு இடையில் வந்து இணையுமாறு முடிக்கப்பட்டது. இத்திட்டத்தினால் இப்பகுதியில் புதிய குடியேற்றங்கள் உருவாகவும், குடியேறிகளின் எண்ணிக்கை அதிகரிக்கவும் அடித்தளம் ஏற்படுத்தப்பட்டது. தொடர் வண்டிப்பாதை அமைக்கும்பணி 1916 அக்டோபரில் நிறைவுற்று, காபரோஸ்க்கை கடக்கும் 2,590 மீட்டர் நீளமுள்ள கபரோவிஸ்க் பாலக் கட்டுமானத்துடன் நிறைவடைந்த்து. புரட்சிக்கு முந்தைய காலக்கட்டத்தில் இங்கு வாழ்ந்தவர்கள் பெரும்பாலும் உள்ளூர் விவசாயிகளாவர். வேறு தொழில்கள் என்றால் மர அறுப்பு ஆலை, சுதாரா ஆற்றுப் பகுதியில் தங்கம் நோண்டுதல், மற்றும் சிறிய தொடர்வண்டி பணிமனைகள் போன்றவை ஆகும். உருசிய உள்நாட்டுப் போரின்போது, இப்பகுதியில் கொடூரமான போர்கள் நடந்தன. 1926 மற்றும் 1927 ஆண்டுகளில் நிலமை சீரானது என்றாலும் பொருளாதார வளர்ச்சி குன்றியே காணப்பட்டது.

முதலில் உக்ரைன் மற்றும் கிரிமியா பகுதியில் யூதர்களைக் குடியேற்றத் திட்டமிடப்பட்டது. ஆனால் உள்ளூரில் எழுந்த எதிர்ப்பினால், அரசுக் குழுக்கள் குடியேற்றத்துக்காக வேறு இடங்களைப் பரிசீலித்து, இறுதியில் பைரோபிட்ஜன் தேர்வுசெய்யப்பட்டது. இரண்டு யூத மாவட்டங்கள் கிரிமியாவிலும், மூன்று மாவட்டங்கள் தெற்கு உக்ரைனிலும் உருவாக்கப்பட்டன.

1928 மார்ச் 28 இல் சோவியத் ஒன்றியத்தின் பொது நிர்வாகக் குழுவில் "யூத தொழிலாளர்களுக்கு தூரக்கிழக்கில் உள்ள அமூர் நதியருகில் காலி இடத்தில் குடியிருப்புகளை உருவாக்கப்படும்" எனத் தீர்மானம் நிறைவேற்றப்பட்டது. இந்தத் தீர்மானத்தினினால் எல்லைப் பகுதியில் யூத பிராந்திய நிர்வாக அலகு ஏற்பட வாய்ப்பு ஏற்பட்டது. மேலும் எதிர்காலத்தில் ஜாவோவை (சோவியத் ஒன்றியத்தில் யூதர்கள் வசிக்கும் ஒரு இடம்) அடிப்படையாகக் கொண்டு யூத குடியரசு அமைக்க திட்டமிடப்பட்டது. ஆனால் இந்த திட்டம் செயல்படுத்தப்படவில்லை.

1930 ஆகத்து 30 இல் சோவியத் ஒன்றியத்தின் பொதுக் குழுவில் இந்த தீர்மானம் ஏற்க்கப்பட்டது. மாநில திட்டக் குழுவால் பைரோபிட்ஜன் தேசிய வட்டாரத்தை தனி பொருளாதார அலகாக கருதப்பட்டது. 1932 ஆண்டு முதல் இப்பகுதியின் வளர்ச்சி குறித்து திட்டமிடப்பட்டது. வட அமெரிக்க யூத கம்யூனிச அமைப்பால் சோவியத் ஒன்றிய யூத குடியிருப்பில் வெற்றிகரமாக ஜார்ஜ் கோவல் குடும்பத்தினர் போன்றோரைக் கொண்ட ஒரு யூதக் குடியிருப்பு 1932 இல் அமைக்கப்பட்டது. இதில் சோவியத் ஒன்றியத்தைச் சேராத யூதர்கள் 1,200 பேர் பைரோபிட்ஜன் நகரில் குடியேற்றப்பட்டனர்.
1934 மே 7, அன்று உருசிய கூட்டமைப்பின் பொது நிர்வாக குழு தீர்மானத்தை ஏற்றதைத் தொடர்ந்து, யூத தன்னாட்சி கபரோவ்ஸ்க் பிரதேசம் 1938 ஆம் ஆண்டில் உருவாக்கப்பட்டு, யூத தன்னாட்சிப் (ஜாடி) உருசிய கட்டமைப்பில் சேர்க்கப்பட்டது.

ஜோசப் ஸ்டாலினின் தேசியக் கொள்கையின்படி, ஒவ்வொரு தேசிய இனக்குழுவினருக்கும் அவர்களது கலாச்சாரத்தை பாதுகாக்க ஒரு தனிப்பிரதேசத்தைப் பெறும்வகையில் பணிகள் இருந்தன. இது சோவியத்துக்கு நிலவிய இரண்டு அச்சுறுத்தல்களுக்கு பதிலாக அமையும் வகையிலானது ஆகும்

சோவியத்துக்கள் ஒரு பாட்டாளி வர்க்க யூத கலாச்சாரத்தை உருவாக்க முடியும், அங்கு ஒரு புதிய "சோவியத் சீயோன்", அமைக்கவும் வலியுறுத்தப்பட்டது. ஹீப்ரு தேசிய தேசிய மொழியாகவும் அந்த மொழி மற்றும் இலக்கியம் மற்றும் கலை கலாச்சாரம் முதன்மை வெளிப்பாடு ஆகியன சமய முக்கியத்துவத்துக்கு பதிலாக அமையும் என கருதப்பட்டது.

மக்கள் தொகை:. 176,558 (2010 கணக்கெடுப்பு) 190,915 (2002 கணக்கெடுப்பு); 215,937 (1989 கணக்கெடுப்பு)

2010 ஆம் ஆண்டு கணக்கெடுப்பின்படி மாகாணத்தில் 160.185 உருசிய மரபினத்தவர் (92.7%) என பெரிய குழுவாக உள்ளனர், 4.871 பேர் உக்ரைனியர்கள் (2.8%), மற்றும் 1,628 பேர் யூத இனத்தவர் (1%) 3.832 பேர் நிர்வாக தரவுத்தளங்களில் இனம் குறித்து அறிவிக்கவில்லை.



மொத்த கருத்தரிப்பு விகிதம்: 
2009 - 1.67 | 2010 - 1.67 | 2011 - 1.79 | 2012 - 1.84 | 2013 - 1.86 | 2014 - 1.95 | 2015 - 2.02

2012 ஆண்டைய அதிகாரப்பூர்வ கணக்கெடுப்பின் படி மாகாணத்தின் மொத்த மக்கள் தொகையில் 22.6% பேர் உருசிய மரபுவழித் திருச்சபைக் கிறித்தவர்களாகவும், 6% பேர் கிழக்கு மரபுவழி திருச்சபை கிறித்தவர்களாகவோ அல்லது வேறு திருச்சபையில் உறுப்பினராகவோ உள்ளனர். 9% பேர் பொதுவான கிறித்தவர்களாக உள்ளனர். யூதம் 0.2% மக்களின் சமயமாக உள்ளது. இது தவிர 35% மத நம்பிக்கையற்றவர்கள், 22% பேர் நாத்திகர், 5.2% தங்கள் சமயத்தைப்பற்றி குறிப்பிடாதவர்கள்.


</doc>
<doc id="317596" url="https://ta.wikipedia.org/wiki?curid=317596" title="அல்மோரா">
அல்மோரா

அல்மோரா (Almora) இந்தியாவின் உத்தரகண்ட் மாநில குமாவுன் கோட்டத்தில் அல்மோரா மாவட்ட நிர்வாகத் தலைமையிடமும், நகராட்சி மன்றமும் ஆகும்.மேலும் அல்மோரா நகரத்தில் இராணுவப் படைவீரர்களின் பாசறை நகரமும் உள்ளது.
இமயமலையின் குமாவுன் மலைகளின் தென்கோட்டில் அமைந்த அல்மோரா, தில்லியிலிருந்து 365 கிலோ மீட்டர் தொலைவிலும், மாநிலத் தலைநகர் டேராடூனிலிருந்து 368 கிலோ மீட்டர் தொலைவிலும் அமைந்துள்ளது. அல்மோரா இந்தியாவின் கோடை வாழிட நகரங்களில் ஒன்றாகும்.

2011ஆம் ஆண்டு மக்கட்தொகை கணக்கெடுப்பின் படி, அல்மோரா நகர மக்கள் தொகை 35,513 ஆகும்.

பண்டைய "கில்மோரா" அல்லது "கில்மோரி" என்று அழைக்கப்பட்ட இந்நகரத்தை தற்போது அல்மோரா என அழைக்கப்படுகிறது. இந்நகரை 1568இல் "குமாவுன் இராச்சிய" மன்னர் "கல்யாண் சந்த்" என்பவரால் நிறுவப்பட்டது. குமாவுன் இராச்சியத்தின் ஒரு பகுதியாக அல்மோரா விளங்கியது. 
மகாபாரத காவியத்தில் அல்மோராவைப் பற்றிய குறிப்புகள் உள்ளது. ).

அல்மோராவிலிருந்து 38 கிலோ மீட்டர் தொலைவில் உள்ள கொத்கோடம் தொடருந்து நிலையம், 
டேராடூன், அரித்துவார், ரிஷிகேஷ், தில்லி, லக்னோ, கான்பூர், மொரதாபாத், ஜம்மு, கொல்கத்தா நகரங்களை இருப்புப்பாதையால் இணைக்கிறது.
பேருந்துகள் மற்றும் சிற்றுந்துகள் மூலம் மாநில சாலைகள் வழியாக உத்தரகாண்ட் மாநிலத்தின் அனைத்து நகரங்களையும் இணைக்கிறது.

அல்மோரா நகரத்தில் 22 ஆரம்ப பாடசாலைகளும், 7 நடுநிலைப் பள்ளிகளும், 2 உயரிநிலைப் பள்ளிகளும், 9 மேனிலைப் பள்ளிகளும் உள்ளது.





</doc>
<doc id="317602" url="https://ta.wikipedia.org/wiki?curid=317602" title="டையீனோன்">
டையீனோன்

டையீனோன் "(Dienone)" என்பது டையீன் சேர்மங்களிலிருந்து முறையாகத் தோற்றுவிக்கப்படும் ஒரு வகையான கரிமச் சேர்மங்களாகும். இந்நிகழ்வின் போது –CH2– தொகுதிகள் –C(=O)– தொகுதிகளாக மாற்றமடைந்து இணைக் கட்டமைப்பைப் பெறுகின்றன. சில பல்லின வளையச் சேர்மங்களும் இவ்வகையில் இடம்பெறுகின்றன. 

ஆறு உறுப்பு வளைய டையீனோன்கள், டையீனோன் பீனால் மறுசீரமைப்பு வினைக்கு:உட்பட்டு பீனால்களை உருவாக்குகின்றன.



</doc>
<doc id="317603" url="https://ta.wikipedia.org/wiki?curid=317603" title="உல்லாஸ் ஆறு">
உல்லாஸ் ஆறு

உல்லாஸ் ஆறு (Ulhas River) மேற்கு இந்தியாவின் மகாராட்டிரா மாநிலத்தில் மேற்கு நோக்கி பாயும் ஆறாகும். இதன் வடிநிலப்பரப்பு 4,637 சதுர கிலோ மீட்டர் பரப்பளவாகும். 

ராய்கட் மாவட்டத்தின் மேற்கு தொடர்ச்சி மலையில் 600 மீட்டர் உயரத்தில் உற்பத்தியாகும் உல்லாஸ் ஆறு ராய்கட் மாவட்டம் மற்றும் பால்கர் மாவட்டம் வழியாக 122 கிலோ மீட்டர் தொலைவிற்கு பாய்ந்து, இறுதியில் அரபுக் கடலில் கலக்கிறது.
மும்பை நகரத்தின் புதிய விரிவாக்கப் பகுதிகளான நவி மும்பை, பத்லாப்பூர் போன்ற நகரப்புற பகுதிகளுக்கு உல்லாஸ் ஆற்றின் நீர், குடிநீராக பயன்படுத்தப்படுகிறது.


</doc>
<doc id="317604" url="https://ta.wikipedia.org/wiki?curid=317604" title="ஆடமார்டு பெருக்கல் (அணிகள்)">
ஆடமார்டு பெருக்கல் (அணிகள்)

கணிதத்தில் ஆடமார்டு பெருக்கல் ("Hadamard product") அல்லது உறுப்புவாரிப் பெருக்கல் ("entrywise product")) என்பது இரு அணிகளுக்கிடையான ஈருறுப்புச் செயலியாகும். இதில் சமவரிசையுள்ள இரு அணிகளைக் கொண்டு மற்றொரு புது அணி உருவாக்கப்படுகிறது. இரு அணிகளில், ஒரு அணியின் உறுப்பு ஒவ்வொன்றையும் அதற்கு ஒத்த இடத்தில் இரண்டாவது அணியில் உள்ள உறுப்புடன் பெருக்கிக் கிடைக்கும் விடையானது புது அணியின் அதே ஒத்த உறுப்பாக எழுதிக் கொள்ளப்படும். அதாவது, ஒரு அணியின் "ij" உறுப்பானது மற்றதன் "ij" உறுப்புடன் பெருக்கக்கிடைக்கும் விடையானது புது அணியின் "ij" உறுப்பாக எழுதப்படுகிறது. பொதுவான அணிப்பெருக்கலில் இருந்து இச்செயல் மாறுபட்ட ஒன்றாகும். 

இச்செயல் சேர்ப்புப் பண்பும் பங்கீட்டுப் பண்பும் உடையது. அணிப்பெருக்கலைப் போலில்லாமல் இப்பெருக்கல் பரிமாற்றுத்தன்மையும் கொண்டது.

formula_1 இரண்டும் formula_2 வரிசை அணிகள் எனில் அவற்றின் ஆடமார்டு பெருக்கல் அணியான formula_3 ஒரு formula_2 வரிசை அணியாக இருக்கும். அதன் உறுப்புகள் கீழுள்ளவையாக இருக்கும்:

formula_6 இன் வரிசை formula_2, formula_8 இன் வரிசை formula_9 ஆகவும், formula_10 ,formula_11 இரண்டும் உண்மையாகவோ அல்லது ஏதேனுமொன்று உண்மையாகவோ இருந்தால் formula_1 அணிகளின் ஆடமார்டு பெருக்கலை (formula_3) வரையறுக்க முடியாது.

3×3 வரிசை அணிகள் "A" , "B" இன் ஆடமார்டு பெருக்கல்:








</doc>
<doc id="317605" url="https://ta.wikipedia.org/wiki?curid=317605" title="வளையபென்டாடையீனோன்">
வளையபென்டாடையீனோன்

வளையபென்டாடையீனோன் "(Cyclopentadienone)" என்பது CHO.என்ற மூலக்கூற்று வாய்ப்பாடு கொண்ட ஒரு கரிமச் சேர்மமாகும். சைக்ளோபென்டாடையீனோன் என்ற பெயராலும் இச்சேர்மம் அழைக்கப்படுகிறது. விரைவாக இருபடியாக்கம் அடைந்து விடும் தன்மையது என்பதால், தாய் வளையபென்டாடையீனோன் அபூர்வமாகவே தோன்றுகிறது. . பதிலீடு செய்யப்பட்ட பல வழிப்பொருட்கள் அறியப்பட்டாலும் குறிப்பிட்டுச் சொல்லும்படியாக கிடைப்பது நான்குபீனைல் வளையபென்டாடையீனோன் மட்டுமேயாகும். இத்தகையச் சேர்மங்கள் கரிம உலோக வேதியியலில் ஈந்தணைவிகளாகப் பயன்படுகின்றன. 



</doc>
<doc id="317606" url="https://ta.wikipedia.org/wiki?curid=317606" title="வேள்விக்குடி செப்பேடுகள்">
வேள்விக்குடி செப்பேடுகள்

வேள்விக்குடி செப்பேடுகள் பாண்டியர் தொடர்பான செப்பேடுகளில் மிக முக்கியமான ஒன்றாகும். இச்செப்பேடுகளில் களப்பிரர் தொடர்பான தகவல்களும் காணப்படுகிறது.

சங்ககாலத்தில் தானம் வழங்கிய நிலத்தைக் கிட்டத்தட்ட 1000 ஆண்டுகளுக்குப் பிறகு சான்று காட்டிப் பெற்றுள்ளமை குறிப்பிடப்பட்டுள்ளது. பாண்டிய மன்னர் பெருவழுதியின் பெயர் குறிப்பிடப்பெற்றுள்ளதும், சங்க காலப் பாண்டியர்க்குப் பின் தமிழகத்தைக் களப்பிரர் ஆட்சி செய்தனர் என்பதற்கான அரிய சான்றாக அமைவதும் இச்செப்பேட்டின் சிறப்பாகும். இச்செப்பேடு இல்லையெனில் சங்க காலத்திற்குப் பிறகு ஆட்சி செய்த ஆறுக்கும் மேற்பட்ட பாண்டிய மன்னர்களின் சிறப்புகளும் விவரங்களும் அறியப்படாமலேயே போயிருக்கக்கூடும்.

இச்செப்பேடு தானம் வழங்கப்பட்ட இடத்தின் பெயரால் (வேள்விக்குடி) இவ்விதம் அழைக்கப்பட்டுள்ளது. வேள்விக்குடியின் சரியான இருப்பிடம் எது என்பது ஐயப்பாடுடையதாக இருப்பினும், கல்வெட்டில் குறிக்கப்பட்டிருக்கும் மற்ற இடங்களையும் செய்திகளையும் கொண்டு இப்பகுதி மதுரை மாவட்டத்தில் இருப்பதாக ஊகிக்கப்பட்டுள்ளது.

இச்செப்பேடு 10 ஏடுகளைக்கொண்டது. முதலாவது மற்றும் பத்தாவது ஏடுகளில் உட்புறமும், மற்ற எட்டு ஏடுகளில் இரு புறமும் ஆக மொத்தம் 18 பக்கங்களில் 155 வரிகள் உள்ளன. காலத்தால் பழமையான பாண்டியர்களின் செப்பேடுகளுள் இவை இரண்டாவதாக உள்ளன. தொன்றுதொட்டு பாண்டியர்களின் ஆட்சியில் இருந்துவந்த அந்த நாட்டை இடையிலே களப்பிரர்கள் கவர்ந்து கொண்டார்கள். அவர்களைக் கடுங்கோன் என்ற பாண்டியன் வென்று மீண்டும் பாண்டிய அரசை நிலைநிறுத்திய பிறகு ஆட்சிப் புரிந்த 7ஆவது மன்னனின் காலத்தில் இச்செப்பேடு வழங்கப்பட்டுள்ளது. இந்த அரசனுக்கு முன் நாட்டை ஆண்ட 6 மன்னர்களைப்பற்றிய விவரங்கள் முதன்முதலாகவும், விரிவாகவும் இந்த செப்பேட்டில் தெரியவருகின்றன. முதல் ஏழு ஏடுகள் ஒவ்வொன்றின் பின்புறத்து இடது பக்கத்து விளிம்பிலும், வரிசையாக 1 முதல் 7 வரை எண்கள் முறையே இடப்பட்டுள்ளன. அடுத்துவரும் மூன்று ஏடுகளில் எண் எதுவுமில்லை.

தென்னாட்டில் கிடைத்துள்ள பழைய காலத்தைச் சார்ந்த மற்றச் செப்பேடுகளைப் போலவே இந்தச் செப்பேட்டிலும் தமிழ், சங்கதம் ஆகிய 2 பகுதிகள் உள்ளன. சங்கதப்பகுதி கிரந்த எழுத்திலும், தமிழ்ப்பகுதி வட்டெழுத்திலும் உள்ளன. தமிழ்ப்பகுதியில் விரவிவரும் சங்கதச் சொற்கள் பெரும்பாலும் கிரந்த எழுத்திலேயே காணப்படுகின்றன. சங்கதக் கூட்டெழுத்துக்களை எழுதும்பொழுது மேலேயுள்ள மெய்யெழுத்துக்கு ஏட்டிலே புள்ளியிடப்பட்டிருப்பது கவனிக்கத்தக்கது. இது தமிழ் முறையைப் பின்பற்றியது எனலாம். சுலோகங்களின் முடிவிலே ஒவ்வொரு இடத்திலும் பிள்ளையார் சுழி போன்ற உருவம் காட்டப்பட்டுள்ளது. தமிழ்ப் பகுதியில் மெய்யெழுத்துக்கள் பெரும்பாலும் புள்ளியிடப்பட்டுள்ளன. அன்றியும் எகர ஒகரக்குறிகள் தனி உயிரெழுத்திலும் உயிர் மெய் எழுத்திலும் புள்ளியிடப்பட்டுள்ளன. சங்கதம், தமிழ் ஆகிய 2 பகுதிகளும் செய்யுள் நடையில் அமைந்துள்ளன என்பது, பிரசஸ்தி “பாடின" என்ற சொற்றொடர் மூலம் (வரி 139) தெரியவருகிறது.

சங்கதம், தமிழ் ஆகிய 2 பகுதிகளும் கொண்ட பெரும்பாலான செப்பேடுகளில் இரு பகுதிகளுமே தான விவரங்களைக்கொண்டிருக்கும். ஒன்றில் காணப்படாத விவரங்களை மற்றொன்றிலிருந்து அறிந்து கொள்ள இயலும். ஆனால் இச்செப்பேட்டில் அந்த முறை பின்பற்றபடவில்லை.

1 முதல் 30 வரிகள் முடிய உள்ளது சங்கத பகுதியாகும். இது கிரந்த எழுத்தில் எழுதப்பட்டுள்ளது. ஸ்வஸ்தி ஸ்ரீ என்ற மங்கலச் சொல்லுடன் இப்பகுதி தொடங்குகிறது. பாண்டிய வம்சத்தின் பழம்பெருமையையும், தானம் வழங்கிய அரசனுடைய முன்னோர்களில் மூவர் பெயரை மட்டும் கூறுவதோடு நின்றுவிடுகிறது. யாருக்காக, எதற்காக இச்செப்பேடு வழங்கப்பட்டதென்ற விவரம் சங்கதப் பகுதியில் காணப்படவில்லை. சிவபெருமானுக்கு வணக்கம் கூறும் முதல் சுலோகத்துடன் ஆரம்பிக்கிறது. பின்பு பாண்டிய வம்சத்தின் புகழைக்கூறுகிறது. பாண்டியர்கள் பூமியின் பாரத்தைத் தாங்குவதால் ஆதிசேஷனுக்கு ஓய்வு ஏற்படுகிறது என்று ஒரு சுலோகமும், அகத்திய முனிவரைப் புரோகிதராகக்கொண்டது என்பதை மற்றொரு சுலோகமும், பிரளயக்காலத்திலும் பாண்டிய வம்சம் அழிவதில்லை; சென்ற கல்பத்தின் கடைசியிலே இருந்த அரசன் இந்தக் கல்பத்தின் துவக்கத்தில் சந்திராக்குப் புதன் என்ற மகனாகப் பிறந்தான் என்றும் அவனுக்குப் புரூரவஸ் பிறந்தானென்றும் மற்றொரு சுலோகம் கூறுகிறது. ஸர்வக்கிருது யாஜியான வரோதய பட்டன் இந்தப் பிரசஸ்தியை எழுதினான். என்ற விவரத்துடன் இப்பகுதி முடிவுறுகின்றது.

சங்கதப் பகுதியில் குறிக்கப்படும் அரசர்கள்

இச்செப்பேட்டின் தமிழ்ப்பகுதி மற்ற செப்பேடுகளைப்போல் ஆரம்பத்தில் மங்கலச் சொல் ஏதும் இல்லாமல் "கொல் யானை" என்றே ஆரம்பிக்கிறது. கடவுள் வணக்கமோ பாண்டிய வம்சத்தின் புகழோ ஏதும் தனியாகத் தமிழில் குறிக்கப்படவில்லை. தானம் வழங்கப்பெற்ற கிராமத்தின் பழைய வரலாற்றுடனே செப்பேட்டுப்பகுதி ஆரம்பிக்கிறது. வேள்விக்குடி என்ற ஊர் சங்க காலத்தில் (பொ.ஆ.மு.300) கொற்கைக் கிழான் நற்கொற்றன் என்ற அந்தணர்க்குப் பல்யாக முதுகுடுமி பெருவழுதி என்ற பாண்டிய மன்னால் வழங்கப்பட்டுள்ளது. நடுவிலே நாட்டின் ஆட்சி களப்பிரரிடம் மாறியிருந்தது. அந்நாளிலே தானக்கிராமத்தை அந்த வேற்று அரசாங்கம் கைப்பற்றிவிட்டது. மீண்டும் பாண்டிய வம்சத்தின் அரசு நிறுவப்பட்ட பிறகும் நெடுங்காலம் கழித்தும் (கிட்டத்தட்ட 500 ஆண்டுகள்) அந்த ஊர் முதலில் தானம் பெற்றவனுடைய வம்சத்தாருக்குக் கிடைக்கவில்லை. பாண்டியர் ஆட்சி மீண்டும் நிறுவப்பட்டு 6 அரசர்களின் காலம் முடிந்து 7ஆம் அரசனான பராந்தக நெடுஞ்சடையனுடைய ஆட்சியிலேயே முன்னர் தானம் பெற்ற அந்தணரின் வாரிசு அச்செய்திகளை அரசரிடம் கூறுகின்றார். மீண்டும் அவ்வூர் பராந்தக நெடுஞ்சடையனின் காலத்தில் (பொ.ஆ. 8 ஆம் நூற்றாண்டில்) சான்றுகளைக் காட்டியப் பிறகு அந்தணரின் வாரிசுக்கு கொடையாக வழங்கப்படுகிறது. இதுவே இதன் செய்திச் சுருக்கமாகும்.

ஜடிலப்பராந்தகனின் 3ஆம் ஆட்சியாண்டில் (பொ.ஆ. 770) ஒரு நாள் முதலில் தானம் பெற்ற கொற்கைகிழான் வழி வந்தோரில் ஒருவன், மதுரை மாநகரில் கொதித்தெழுந்து கூச்சலிட்டான். அதைக்கேட்ட அரசன் அவனை அழைத்து விசாரித்தான். விவரத்தை அறிந்த மன்னன் அவன் கூறியதை ஆதாரங்களுடன் நிரூபித்துக் காட்டுமாறு கட்டளையிட்டான். நற்சிங்கன் என்னும் அவனும் அவ்விதமே எடுத்துக்காட்ட அரசன் தன் முன்னோரால் வழங்கப்பட்டதைத் தானம் வழங்குவதாக அப்பொழுதே உத்தரவிட்டான்.
நற்சிங்கன் மீண்டும் தானம் பெற்று, அந்தத் தானம் முழுவதையும் தனக்கே வைத்துக்கொள்ளாமல், அதில் ஒரு பகுதியை மட்டும் தனக்கு வைத்துக்கொண்டு, மற்றப் பாகத்தைப் பிறர்க்குப் பகிர்ந்து கொடுத்தான். இத்தானத்தை நிறைவேற்றுவதற்குக் கரவந்தபுரத்து வாசியான மூவேந்த மங்கல பேரரையன் ஆன வைத்ய சிகாமணி மாறன் காரி என்பான் நியமிக்கப்பட்ட செய்தியும் காணப்படுகிறது. பிரசஸ்தி பாடியவன் சேனாபதி ஏனாதி ஆன சாத்தஞ்சாத்தன். செப்பேட்டில் பொறித்தவன் சுத்தகேசரிப் பெரும்பணைக்காரன். எழுத்தனுக்கும் சில நிலங்கள் வழங்கப்பட்டுள்ளன.



</doc>
<doc id="317657" url="https://ta.wikipedia.org/wiki?curid=317657" title="யாதவப் பிரகாசர்">
யாதவப் பிரகாசர்

யாதவப் பிரகாசர், தமிழ்நாட்டின் காஞ்சிபுரம் அருகில் உள்ள திருப்புட்குழி எனும் ஊரில் வாழ்ந்த அத்வைத வேதாந்தி ஆவார். இவரது முக்கியமான சீடர்களராக விளங்கியவர்களில் இராமானுசர் மற்றும் அவரது சிறிய தாயாரின் மகன் "கோவிந்தன்" எனும் எம்பார் ஆவார்.
யாதவப் பிரகாசர் வேத, உபநிடதங்களுக்கு வாக்கியங்களுக்கு அத்வைதக் கண்ணோட்டத்தில் பொருள் கூறும்போதெல்லாம், இராமானுசர் அதனை மறுத்து சரியான விளக்கம் கூறினார்.
இதனால் சினமுற்ற யாதவப் பிரகாசர், இராமானுசரை தன் குருகுலத்திலிருந்து நீக்கி வைத்தார். 

பின்னர் இராமானுசர் திருக்கச்சி நம்பிகள், ஆளவந்தார் திருக்கோட்டியூர் நம்பி போன்ற வைணவ குருமார்களிடம் வடமொழி வேதங்கள் மற்றும் தமிழ் மொழி வேதங்களைப் பயின்று உபய வேதாந்தியானார் (உ. வே). 

பின்னர் ஆளவந்தாரின் திருவுள்ளப்படி, இராமானுசர் திருவரங்கம் அரங்கநாத சுவாமி கோயில் நிர்வாகத்தை வழிநடத்தி வந்தார்.
இந்நிலையில் யாதவப் பிரகாசர் தம் தாயாரின் அறிவுரையை ஏற்று, இராமானுசரை அணுகி வைணத்தில் இணைந்து, அவரது சீடர்களில் ஒருவரானார். இராமானுசர் யாதவப் பிரகாசருக்கு துறவுச் சடங்குகளைச் செய்து, முக்கோல், துவராடைகளைத் தந்து உபதேசித்து, கோவிந்த ஜீயர் எனத் திருப்பெயரும் அருளினார். அவரை யதிதர்ம சமுச்சயம் என்னும் நூலை சாத்திர விரோதமின்றிச் செய்யும்படி நியமிக்க, அவரும் அவ்வாறே செய்து அளித்தார். பின் குறுகிய கால அளவிலேயே யாதவப் பிரகாசர் பரமபதம் அடைந்தார். 



</doc>
<doc id="317663" url="https://ta.wikipedia.org/wiki?curid=317663" title="1,2-இருமெத்திலைதரசீன்">
1,2-இருமெத்திலைதரசீன்

1,2-இருமெத்திலைதரசீன் "(1,2-Dimethylhydrazine)" என்பது CHN என்ற மூலக்கூற்று வாய்ப்பாடு கொண்ட ஒரு கரிமச்சேர்மம் ஆகும். சமச்சீர் இருமெத்தில் ஐதரசீன் , 1,2-டைமெத்தில் ஐதரசீன் என்ற பெயர்களாலும் இச்சேர்மம் அழைக்கப்படுகிறது. இருமெத்திலைதரசீனின் மூன்று ஓரிடத்தான்களில் 1,2-இருமெத்திலைதரசீன் ஒன்றாகும். ஆற்றல்மிக்க புற்றுநோயூக்கியான இது டி.என்.ஏ மெத்திலேற்றும் முகவராகச் செயல்படுகிறது. பரிசோதனை விலங்குகளில் குறிப்பாக சுண்டெலி மற்றும் பூனையினச் செல் மாதிரிகளில் பெருங்குடல் கட்டிகளை தூண்டுவதற்கு இச்சேர்மம் பயன்படுத்தப்படுகிறது.


</doc>
<doc id="317672" url="https://ta.wikipedia.org/wiki?curid=317672" title="விரிகுடா">
விரிகுடா

விரிகுடா ("bay") என்பது நிலப்பரப்பைச் சுற்றி அகல வாக்கில் மிகப்பரந்த அளவில் காணப்படும் கடல் பரப்பாகும். வளைகுடா என்பது அதற்கு நேர் மாறானதாகும். பெரிய விரிகுடா "வளைகுடா" என்று அழைக்கப்படும்.



</doc>
<doc id="317673" url="https://ta.wikipedia.org/wiki?curid=317673" title="பிரண்ட்லைன்">
பிரண்ட்லைன்

பிரண்ட்லைன் (Frontline) என்பது இந்தியாவில் சென்னையிலிருந்து வெளி வரும் ஓர் ஆங்கில இதழ். தி இந்து குழுமத்தினரால் 1984 திசம்பர் முதல் இந்த இதழ் பதினைந்து நாள்களுக்கு ஒரு முறை வெளியிடப்படுகிறது.

அரசியல், சமூகம், பொருளியல் ஆகிய துறைகள் சார்ந்த சிக்கல்களைப் பற்றி முழுமையான விவரங்களுடன் விரிவாக ஆராய்கின்ற கட்டுரைகள் பிரண்ட்லைன் இதழில் இடம் பெறுகின்றன. 
சுற்றுச் சூழல், இயற்கை, நாகரிகம், பண்பாடு, திரைப்படம் ஆகியன தொடர்பான கட்டுரைகள் வெளிவருகின்றன.

152000 படிகள் அச்சாகி விற்பனையாகும் இந்த ஆங்கில இதழின் ஆசிரியர் ஆர்.விசயசங்கர் ஆவார்.


</doc>
<doc id="317676" url="https://ta.wikipedia.org/wiki?curid=317676" title="அல்த்தாய் பிரதேசம்">
அல்த்தாய் பிரதேசம்

அல்தாய் பிரதேசம் ("Altai Krai", , "அல்த்தாய்ஸ்க்கி கிராய்") என்பது உருசியாவின் கூட்டமைப்பைச் சேர்ந்த ஒரு (பிரதேசமாகும். இதன் எல்லைகளாக, கடிகாரச் சுற்றில் மேற்கிலிருந்து, கசக்கஸ்தான், நோவசிபீர்சுக் மாகாணம் மற்றும் கெமரோவோ மாகாணம், மற்றும் அல்த்தாய் குடியரசு ஆகியன உள்ளன. இந்த கிராயின் தலை நகரமாக பர்னவுள் நகரம் உள்ளது. 2010 ஆண்டு மக்கள் கணக்கெடுப்பின்படி, இந்த பிரதேசத்தின் மக்கள் தொகை 2,419,755 ஆகும்.

அல்தாய் பிரதேசத்தைச் சுற்றிலும் மலைகள், ஏரிகள், ஆறுகள், புல்வெளிகள் சூழ்ந்துள்ளன.

இங்கு நிலவும் காலநிலையானது நீண்ட குளிர்ந்த வறண்ட குளிர்காலமும், வெப்பமும், வறண்ட கோடைக்காலமும் கொண்டது. பிராந்தியத்தின் முக்கிய நீர்வழியாக ஓப் நதி உள்ளது. மேலும் பையா மற்றும் கட்டுனா ஆகிய பிற ஆறுகள் முக்கியமானவை ஆகும். இங்கு மிகப்பெரிய ஏரிகளான குளுந்தின்கோய் ஏரி, குச்சுக்ஸ்கோயி ஏரி, மிக்காயோலோவிஸ்கோய் ஏரி ஆகியன உள்ளன.

அல்தாய் பிரதேசம் கட்டடங்களுக்குத் தேவைப்படும் மூலப்பொருட்கள், கனிமவளம் கொண்டதாகவுள்ளது. இங்கு கிடைக்கும் குறிப்பிடத்தக்கக் கனிமங்கள் ஈயம் மற்றும் இரும்பு தாது, மாங்கனீசு, தங்குதன், மாலிப்டினம், பாக்சைட், தங்கம் ஆகும். காடுகளின் பரப்பளவு 60,000 km² ஆகும்.

சைபீரியாவின் இந்தப் பிராந்தியம் பல்லுயிர் பெருக்கத்தில் முதன்மை வாய்ந்ததாகும். இப்பிராந்தியத்தின் 1.6 மில்லியன் எகடர் பரப்பளவை யுனெஸ்கோ உலக பாரம்பரியக் களமாக அறிவித்துள்ளது. மேலும் அழிந்துவரும் பனிச்சிறுத்தைகளின் வாழ்விடமாக இப்பிராந்தியம் உள்ளது.

அல்தை தேனீக்கள் வளர்ப்பு மூலமாக பிரதேசத்தில் ஆரோக்கியமான, உலகின் தரமான தேன் கிடைக்கிறது. வரலாற்று ரீதியாக இம்மக்களால் தேன் பயன்படுத்தப்பட்டு வந்துள்ளது. இந்த தேன்மீது உருசிய ஜார்கள் வரிவிதித்து இருந்தனர்.

இப்பிராந்தியம் பழங்காலத்தில் மக்கள் கடந்து செல்லும் ஒரு பெரிய பாதையாக இருந்தது. நாடோடி மக்கள் இடப்பெயர்வு காலங்களில் இப்பிராந்தியத்தின் வழியாக கடந்து சென்று வந்தனர். தொல்லியல் தரவுகள் இங்கு பண்டைய மனிதர்கள் வாழ்ந்ததாக கூறுகிறது. அல்தை மக்கள் துருக்கி மக்களினத்தைச் சேர்ந்தவர்கள் இவர்கள் கி.மு இரண்டாம் நூற்றாண்டலவில் இங்கு குடியேறியதாகக் கருதப்படுகிறது.

இப்பிரதேசம் க்சியாங்னு பேரரசின் ஆட்சிப்பகுதியாக (கி.மு209 முதல் கி.பி-93 ) வரையும், மங்கோளிய க்சியாபிள் நாடாக (93-234) காலக்கட்டத்திலும், ரௌரன் காகனேட் ஆட்சிப்பகுதியாக (330-555), மங்கோலியப் பேரரசின் பகுதியாகவும் (1206-1368), தங்க நாடோடிக் கூட்டத்தின் பகுதியாக, வடக்கு யுவன் (1368-1691) சுவாங்கர் கானடி கட்டுப்பாட்டில் (1634–1758) காலக் கட்டத்தில் இருந்தது.

அல்தாய் கிராய் நகரம் பெண்கள் மற்றும் குழந்தைகளை கிழக்கு ஐரோப்பாவில் இருந்து ஆண்மக்களின் மணைவியாக்க வேண்டி கடத்திவரும் நகரங்களில் ஒன்றாக இருந்தது - குறிப்பாக "வெளிநாட்டினர்" / கோலா நார்வீஜியன், லித்தவியன்கள், லிதுவியனகள் போன்ற "பிற இனத்தவர்கள்" - கடின உழைப்பு முகாம்களுக்கு சோவியத் ரஷ்யாவுக்கு கடத்தப்பட்டனர். Ref.Lietuvos žydų tremtinių sąrašas Parengė Galina Žirikova pagal: „Genocido aukų vardynas 1939-1941 m.“ Lietuvos gyventojų genocido ir rezistencijos centras. 1998-2005 m.

அல்த்தாய் பிரதேசத்தின் கொடி சிவப்பு நீலத்துடன் மஞ்சள் பட்டையை விவசாயத்தின் சின்னமாக கொண்டுள்ளது. கொடியின் மையத்தில் அல்த்தாய் பிரதேசம் மரபுச்சின்னம் உள்ளது.

அல்த்தாய் பிரதேசத்தின் சின்னம் 2000 இல் உருவாக்கப்பட்டது. 

சோவியத் காலத்தில், பிரதேசத்தின் உயர் அதிகாரம் மூன்று நபர்கள் இடையே பகிர்ந்து கொள்ளப்பட்டது: முதலில் அல்தை சோவியத் கம்யூனிஸ்ட் கட்சி குழுவின் செயலாளர் (உண்மையில் இவரிடமே பெரும்பாலான அதிகாரம்), சோவியத் கிராய் தலைவர் (சட்டமியற்றும் அதிகாரம்) மற்றும் கிராய் நிர்வாக குழு தலைவர் (நிறைவேற்று அதிகாரம்) ஆகியோர் ஆவர். சோவியத் வீழ்ச்சியடைந்த 1991 ஆம் ஆண்டுவரை இந்த நிலை நீடித்தது. அதன் பிறகு சோவியத் கம்யூனிஸ்ட் கட்சி குழுவின் செயலாளரிடம் இருந்த கிராயின் நிர்வாகத் தலைமைப் பொறுப்புகள் அனைத்தும் பறிக்கப்பட்டு, கிராய்க்கு நியமிக்கப்பட்ட / தேர்ந்தெடுக்கப்பட்ட ஆளுநரும், தேர்ந்தெடுக்கப்பட்ட பிராந்திய பாராளுமன்றம் அதிகாரம் மையமானது.
அல்த்தாய் பிரதேசத்தின் சாசனம் பிராந்திய அடிப்படையான சட்டம் ஆகும். அல்த்தாய் பிரதேச சட்டமன்றம் பிராந்திய ரீதியிலான சட்டமன்ற (பிரதிநிதி) அமைப்பு ஆகும். கிராய் சட்டமன்றம் சட்டமியற்றும் அதிகாரம், தீர்மானங்களை இயற்றுதல், மற்றும் பிற சட்ட நடவடிக்கைகளை மேற்பார்வயிடுதல், நடைமுறைப்படுத்துதல், கவணித்தல் ஆகிய அதிகாரங்களை உடையது. கிராய் அரசானது உயர்ந்த நிர்வாக அமைப்பாக உள்ளது. இதனுடன் மாவட்ட நிர்வாகங்கள் போன்ற, பிராந்திய நிர்வாக அமைப்புகள் அடங்கும். கிராயின் நிர்வாகத்தின் உயர்ந்த ஆட்சியாளராக உருசிய அரசியலமைப்பின்படி பிரதேச சாசனத்திற்கு ஏற்ப ஆளுநர் உள்ளார்.

2005 ஆகத்து 7 அன்று கிராயின் நிர்வாகத் தலைவராக இருந்து மிகைல் யிவ்டோகிமோவ் ஒரு சீருந்து நேர்ச்சியில் இறந்தார்.

மக்கள் தொகை: 2,390,638 (2014 est.); 2,419,755 (2010 Census);

2010 மக்கள் கணக்கெடுப்பின்படி, உருசிய இனத்தவர் பிராந்தியத்தின் மக்கள் தொகையில் பெரும்பான்மையினராக 94% உள்ளனர். செர்மானியர் இரண்டாவது பெரிய குழுவாக 2% உள்ளனர். பிறக் குழுக்களான உக்ரேனியர் (1.4%), கசக்குகள் (0.3%), தாதரர் (0.3%),பெலோருசியர் (0.2%), ஆர்மேனியர் (0.3%), மேலும் 40,984 மக்ள் தங்கள் இனத்தைப்பற்றி தெரிவிக்கவில்லை.

2009 - 1.62 | 2010 - 1.63 | 2011 - 1.65 | 2012 - 1.81 | 2013 - 1.83 | 2014 - 1.84 | 2015 - 1.80(e)

2012 ஆண்டைய அதிகாரப்பூர்வ கணக்கெடுப்பின்படி அல்தாய் பிரதேசத்தில் 22.6% பேர் உருசிய மரபுவழி கிருத்தவர்கள், 3% பேர் பொதுவான கிருத்துவர்கள், 1% பேர் கிழக்கு மரபுவழி கிருத்தவர்கள், 1% பேர் இசுலாமியர், 31% மத நம்பிக்கை அற்றவர்கள், 27% பேர் இறை மறுப்பாளர்கள், 14.4% பேர் பிற சமயங்களை பின்பற்றுபவர்கள்.


</doc>
