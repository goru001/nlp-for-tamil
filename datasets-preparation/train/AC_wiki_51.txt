<doc id="192136" url="https://ta.wikipedia.org/wiki?curid=192136" title="சுபாஷ் சந்திர போஸின் மரண சர்ச்சைகள்">
சுபாஷ் சந்திர போஸின் மரண சர்ச்சைகள்

இந்திய சுதந்திரப் போராட்ட தலைவர்களில் ஒருவரான சுபாஷ் சந்திர போஸின் மரணம் குறித்து சர்சைகள் உள்ளன. இவர் 1945 ஆகஸ்ட் 18 அன்று தைவான் நாட்டில் ஒரு விமான விபத்தில் இறந்து விட்டதாகவும், ரஷ்யாவிற்கு சென்று 1970களில் இறந்துவிட்டதாகவும், அல்லது ஒரு துறவியின் வடிவில் வட இந்தியாவில் மறைமுகமாக வாழ்ந்து 1985இல் இறந்து விட்டதாகவும் பல கருத்துக்கள் உள்ளன.

நேதாஜி சுபாஷ் சந்திர போஸ் விமான விபத்தில் இறந்ததாகக் கூறப்பட்ட போதும் அறுபதாண்டுக்குப் பிறகும் நேதாஜி இறப்பின் மர்மம் விலகவில்லை. நேதாஜி பிழைத்திருந்ததற்கான சாத்தியங்கள், சாட்சியங்கள் தவிர்க்க முடியாதவை. அவர் மீது மக்கள் வைத்திருந்த அளவு கடந்த மரியாதையை வெளிப்படுத்த முடியாமல் தடுத்தது யார்? அரசால் நியமிக்கப்பட்ட குழுக்களின் முடிவுகள் வெவ்வேறாக இருப்பது ஏன்? மக்கள் அவர்களின் அன்புக்குரிய தலைவர் விமான விபத்தில் இறந்து விட்டதாகக் கூறப்பட்டதை நம்பவில்லை.
"Back from Dead", "India's biggest cover up" என்ற நூல்களின் ஆசிரியரான அனுஜ் தர், " இந்தியா சுதந்திரம் பெற்றதில் முக்கிய பங்கு வகித்த நேதாஜி இறப்பின் மர்மம் குறித்து கண்டறிவது இந்திய அரசின் முக்கிய பணிகளில் ஒன்றாக இருந்திருக்க வேண்டும். ஆனால் அது ஒருபோதும் செய்யப்படவில்லை. மக்களின் வற்புறுத்தலுக்காக கமிஷன்கள் போடப்பட்டன.", என்று கூறுகிறார்.

1955 அக்டோபர் 6 ல் நேதாஜி ஸ்மாரக் சமித்தி என்ற தனியார் அமைப்பு விமான நிலையத்தில் நடந்த விபத்தில் நேதாஜி இறந்தாரா என்பதை ஆய்வு செய்ய முற்பட்டபோது தான் நேரு ஷாநவாஸ் கமிட்டியை அமைத்தார்.

நேதாஜி 1945, ஆகஸ்டு 16 அன்று தபே விமான நிலையத்தில் நடந்த விபத்தில் இறந்தாரா என்பதை ஆய்வு செய்ய அரசால் அதிகாரப்பூர்வமாக முதன்முதல் நியமிக்கப்பட்ட குழு ஷாநவாஸ் கமிட்டி. சுதந்திரம் அடைந்து 9 ஆண்டுகளுக்குப் பிறகு - நேதாஜி காணாமல் போய் 11 ஆண்டுகளுக்குப் பிறகு- 1956- ஆம் ஆண்டு நியமிக்கப்பட்டது. அது விபத்து நடந்த இடமான தைவானுக்குச் செல்ல அனுமதிக்கப்படவில்லை.காரணம் அந்த அரசுடன் சுமுக உறவு இல்லை என்று அரசால் கூறப்பட்டது. 1956 மே 18 ல் ஜப்பான் சென்றபோது ஷாநவாஸ் தைவான் செல்ல ஜப்பானுக்கான இந்திய தூதரான B.R. சென்னிடம் அனுமதி கேட்டபோது தைவான் செல்லத் தேவையில்லை என்றும் நேதாஜி இறந்துவிட்டதாக அறிவித்த ஜப்பானின் உதவி மட்டும் போதும் என்றும் அறிவுறுத்தப்பட்டது. தைவானுக்குச் சென்றிருந்தால் விமான விபத்து எதுவும் நடக்கவில்லை என்ற உண்மை அப்போதே தெரிந்திருக்கும். காங்கிரஸ் அரசு இது குறித்து ஆய்வு செய்ய விரும்பவில்லை. ஷாநவாஸ் கமிட்டி ஜப்பான் அறுவை சிகிச்சை நிபுணர்களைச் சந்தித்தது. அவர்கள் "தீவிரமாகக் காயம்பட்ட நேதாஜிக்கு இரத்தம் ஏற்றப்பட்டது. ஆனால் காயம் காரணமாக பின்னர் அவர் இறந்தார்" என்றும் கூறினார்கள். ஷாநவாஸ் கமிட்டி அதையே அறிக்கையாக சமர்ப்பித்தது. ஆனால் கமிட்டி உறுப்பினரும் நேதாஜியின் மூத்த சகோதரருமான சுரேஷ் சந்திர போஸ் கமிட்டி முடிவுடன் ஒத்துப்போக மறுத்துவிட்டார்.

1974- ஆம் ஆண்டு நியமிக்கப்பட்டு 1978- ல் அறிக்கை சமர்ப்பித்த கோஸ்லா கமிஷன் எந்த திட்டவட்டமான முடிவுக்கும் வரவில்லை.

1999- ஆம் ஆண்டு நியமிக்கப்பட்ட ஜஸ்டிஸ் முகர்ஜி கமிஷன் 2005-ல் சமர்ப்பித்த அறிக்கையில் நேதாஜி விமான விபத்தில் இறக்கவில்லை என்றும் சோவியத் ரஷ்யாவிற்குத் தப்பிச் சென்று இருக்கலாம் என்றும் கூறியது. அது எழுத்துப்பூர்வமான சாட்சிகள், மருத்துவ பதிவுகள், விமான நிலைய பதிவுகள் ஆகியவற்றை ஆதாரமாக எடுத்துக் கொண்டது.
முகர்ஜி கமிஷனிடம் 5 கேள்விகளுக்கான பதில் கூறும்படி கூறப்பட்டது.
கேள்விகள்:
1. சுபாஷ் சந்திர போஸ் இறந்து விட்டாரா? உயிருடன் இருக்கிறாரா?
2. இறந்து விட்டார் என்றால் கூறப்பட்ட விமான விபத்தில் தான் இறந்தாரா?
3. ஜப்பானியக் கோவிலில் உள்ளது நேதாஜியின் அஸ்தியா?
4. வேறு இடத்தில் இறந்தார் என்றால் எங்கே? எப்போது? எப்படி?
5. உயிருடன் இருக்கிறார் என்றால் எங்கே?
பதில்கள்:
1. சுபாஷ் சந்திர போஸ் இறந்து விட்டார்.
2. விமான விபத்தில் இறக்கவில்லை. ரஷ்யாவிற்குத் தப்பியிருக்கலாம்.
3. ஜப்பானியக் கோவிலில் உள்ளது நேதாஜியின் அஸ்தி இல்லை.
4. நம்பத்தகுந்த ஆதாரம் இல்லாததால் கூற இயலாது.
5. கேள்வி பொருந்தாது.
ஜஸ்டிஸ் முகர்ஜி கமிஷன் 2005-ல் சமர்ப்பித்த அறிக்கையை காங்கிரஸ் அரசாங்கம் காரணம் கூறாமல் நிராகரித்தது. இந்த கமிஷன் பாரதீய ஜனதாக் கட்சி அரசால் அமைக்கப்பட்டது. அறிக்கை சமர்ப்பிக்கும் முன்பு காங்கிரஸ் அரசு வந்துவிட்டது. உள்துறை மந்திரி சிவராஜ் பாடீல் அவசரப்படுத்தியதால் உடனே அறிக்கை சமர்ப்பிக்க நேர்ந்தது. தைவான் அரசு மட்டும்தான் விசாரணைக்கு ஒத்துழைத்தது. அதனால் தான் அந்த தேதியில் அங்கே விமான விபத்து எதுவும் நடக்காததால் சுபாஷ் சந்திர போஸ் விமான விபத்தில் இறக்கவில்லை என்றும் ஜப்பானியக் கோவிலில் உள்ளது நேதாஜியின் அஸ்தி இல்லை என்றும் அறிக்கையில் உறுதியாகக் கூறமுடிந்தது. இந்திய அரசு உட்பட எந்த அரசும் ஒத்துழைக்கவில்லை.

இந்திய தேசிய ராணுவத்தைச் சேர்ந்த நேதாஜியின் நம்பிக்கைக்குப் பாத்திரமான லெப்டினன்ட் கர்னல் ஹபிபுர் ரஹ்மான் (B1269) என்பவர் மட்டுமே அந்த விமான விபத்தில் தப்பிய ஒரே நபர். நேதாஜி விமான விபத்தில் மரணமடைந்ததற்கு ஒரே நேரடி சாட்சி. மீண்டும் மீண்டும் பிரிட்டிஷ் அதிகாரிகள் விசாரணை மேற்கொண்ட போதும் அவர் ஒரே பதிலான நேதாஜி சுபாஷ் சந்திர போஸ் விமான விபத்தில் இறந்து விட்டதாகக் கூறியதை மாற்றவேயில்லை. அவர் வாழ் நாள் முழுவதும் தனது தலைவரிடம் கொடுத்த இரகசிய வாக்குறுதியைக் காப்பாற்றினார் என்று கூறப்படுகிறது.
அவர் திரும்பத் திரும்ப நேதாஜி விமான விபத்தில் தான் மரணமடைந்தார் என்று கூறினாலும் குறுக்கு விசாரணைகளில் தகவல்களை ஒரே மாதிரியாகத் தர இயலவில்லை. ஒவ்வொரு நிகழ்ச்சியையும் விவரிக்கும் போது ஒவ்வொரு முறையும் பதில்கள் மாறுபடுகின்றன. ஏன் மறைக்க வேண்டும் என்ற கேள்வி எழுகையில் நேச நாடுகள் அவரை எதிரியாக நினைத்தது தான் பதிலாக இருக்க முடியும். நேச நாடுகள் அவரை எதிரியாக நினைத்ததிலிருந்தே அவரால் தான் பிரிட்டிஷ் அரசு கடுமையாகப் பாதிக்கப்பட்டது என்பது புரியும்.

போன்ஸ்லே(B1189) என்பவர் ஹபிபுர் ரஹ்மான் பற்றிக் குறிப்பிடும்போது நேதாஜி தன்னுடன் எப்பொழுதும் மிகவும் நம்பத் தகுந்த ஒரே ஒருவரை மட்டுமே அழைத்துச் செல்வார் என்று கூறுகிறார். இதற்கு முன்பு வீட்டுக்காவலில் இருந்து தப்பிச் செல்லும்போதும் ஒரே ஒரு உறவினரை மட்டுமே தன்னைச் சந்திக்க அனுமதித்திருந்தார்.

நேதாஜியின் சகோதரர் ஹபிபுர் ரஹ்மானைச் சந்திக்கச் சென்ற போது ரௌத்ரி என்ற இந்திய தேசிய ராணுவத்தைச் சேர்ந்தவர் சீருடை சம்பந்தமான ஒரு விதி மூலம் அவர் கூறுவது உண்மையல்ல என்று கூறினார். மேலும் கூறுகையில், "எனக்கு ஹபிபுர் ரஹ்மானைத் தெரியும். அவர் தனது தலைவருக்கு ஏதாவது உறுதி மொழி கொடுத்திருந்தாரானால் அவர் இறக்கும் வரை அவர் அதை மீற மாட்டார்", என்றார்.

நேதாஜி இறந்துவிட்டதாக ஜப்பான் வானொலியும் அரசாங்கமும் அறிவித்தது. நேச நாடுகள் இதை ஒரு தந்திரமாகத்தான் கருதின, நம்பவில்லை. அப்போதைய இந்திய வைஸ்ராய் அர்ச்சிபால்டு வாவெல் தனது டைரியில் " அவர் மறைந்து கொள்வதற்காக இந்த செய்தி கொடுக்கப்படுகிறது என்று சந்தேகிக்கிறேன்" என்று எழுதியுள்ளார். அப்போதிருந்த பிரிட்டிஷ் இந்திய அரசாங்கம் நேதாஜி இறப்பை உறுதி செய்ய மறுத்துவிட்டதாகக் கூறப்படுகிறது.

நேதாஜியின் உறவினரான போஸ் (Grand nephew) ஜெர்மனியில் 1972 லிருந்து வசித்து வருகிறார். நேதாஜியின் மனைவி ஆனதால் அவரது உறவினரான(Great aunt) எமிலி செனகல், நேதாஜி உயிருடன் இருப்பது தனக்குத் தெரியும் என்று 1973-ல் கூறினாராம். எப்படியென்றால் நேதாஜி 1945க்குப் பிறகு ரஷ்யாவில் இருந்ததாக ராய்முண்ட் செனகல் என்ற ஜெர்மனி பத்திரிக்கையாளர் 1950- ஆரம்பத்தில் எமிலி செனகலிடம் கூறினாராம்.








நேதாஜி உயிருடன் இருந்ததற்கு இவ்வளவு சாட்சியங்கள் இருந்த போதும் அதைப்பற்றி ஆராய காங்கிரஸ் அரசாங்கம் தயாராக இல்லை.

பகவான்ஜி அல்லது கும்னாமி பாபா(கும்னாமி பாபா என்றால் பெயரில்லாத துறவி என்று பொருள்) என்ற துறவி உத்தரப்பிரதேசத்தில் அயோத்யாவுக்கு அருகில் ஃபைசாபாத் என்ற இடத்தில் ராம்பவன் என்ற இல்லத்தில் வசித்தார். அவர் நேதாஜிதான் என்று மக்கள் நம்புகிறார்கள். அதற்குப் பல ஆதாரங்கள் கிடைக்கின்றன. Dr. B. Lal (Additional Director of the National Institute of Criminology and Forensic Science) என்ற கையெழுத்தியல் நிபுணர் முகர்ஜி கமிஷன் முன்பு ஆஜராகி "பகவான்ஜி மற்றும் நேதாஜி இருவரின் கையெழுத்து பொருந்துகிறது", என்று சாட்சியம் அளித்தார்.
பகவான்ஜி லக்னோவில் ஆலம்பா என்ற இடத்தில் ஸ்ரீநகர் என்ற பகுதியில் ஒரு வாடகை வீட்டில் வசித்து வந்தார். வாடகை கொடுக்க இயலாததால் வீட்டு சொந்தக்காரர் தொந்தரவினால் காதியா என்ற கிராமத்தில் கோமதி நதிக்கரையில் ஒரு இடிந்த சிவன் கோவிலில் அடுத்த ஆறேழு மாதங்கள் வசித்தார். பகவான்ஜி ஒரு முறை "ஒரு துறவி ஆரம்ப கால வாழ்க்கையைப் பொறுத்தவரை இறந்தவராவார். அந்த துறவி இந்து மத முறைப்படி இயற்கையான மரணம் அடைய விரும்புகிறார். போர்க்குற்றவாளியாக அல்ல", என்று கூறினார். உத்தரப்பிரதேசத்தின் அப்போதைய முதல்வரான Dr.சம்பூர்ணாநந்த் டிசம்பர் 1954 முதல் ஏப்ரல் 1957 வரை பகவான்ஜியுடன் தொடர்புகொண்டு அவரது தேவைகளைக் கவனித்துக் கொண்டார் என்று கூறப்படுகிறது.

நேதாஜியின் மூத்த சகோதரர். ஷாநவாஸ் கமிட்டியின் உறுப்பினர். கமிட்டி முடிவுடன் ஒத்துப்போக மறுத்துவிட்டார்.

இவர் D.L. ராய் என்ற பிரபலமான பாடகரின் மகன். பள்ளியில் ஒன்றாகப் படித்தவர்கள். நேதாஜி லண்டனில் இருந்தபோது உடன் இருந்தவர். இவர் துறவியாகி 1980 களில் இறந்தார்.

தேசப்பற்று மிகுந்த குடும்பத்தில் இருந்து வந்தவர். அவருடைய சகோதரர் அனில் தாஸ் டாக்கா சிறையில் சாகும் வரை அடித்துக் கொல்லப்பட்டார். அவருடைய தம்பியும் சகோதரியும் கூட சுதந்திரப் போராட்டத்தில் உயிரிழந்தவர்கள். அவர் ஒரு MSc பட்டதாரி. ராமன் விளைவு பற்றி அமெரிக்க இயற்பியல் இத்ழில் எழுதியுள்ளார். பகவான்ஜியின் நம்பிக்கைக்கு உரியவர்.

சித்தரஞ்சன் தாஸின் மனைவி. நேதாஜியைத் தன் மகன் போல் நேசித்தார். அவரைப்பற்றிய செய்திகளால் மிகவும் வருத்தம் அடைந்து இருப்பதாக அஷூடோஸ் காளி என்பவர் பகவான்ஜிக்கு எழுதியுள்ளார்.

இந்திய தேசிய ராணுவத்தைச் சேர்ந்தவர். நேதாஜியின் நம்பிக்கைக்குப் பாத்திரமானவர். 1962-லிருந்து 1985-ல் பகவான்ஜி மரணம் அடையும் வரை உடனிருந்தவர்.

சமர் குஹா என்பவர், Nethaji: Dead or Alive என்ற நூலை எழுதியுள்ளார். அவர் பாராளுமன்ற உறுப்பினராக இருந்தவர். அவர் நேதாஜியுடன் நேரடித் தொடர்பில் இருந்தவர். பல முறை சந்தித்துள்ளார். நேதாஜி இந்தியாவில் இருப்பதாக சமர் குஹா அறிவித்தவுடன் பகவான்ஜி அவருடன் தொடர்பை முற்றிலும் துண்டித்துக் கொண்டார். அவரது பெரும் முயற்சியினால் பாராளுமன்றத்தில் நேதாஜி படம் வைக்கப்பட்டது. 1967-ல் ஏப்ரல் 3-ல் 350 பாராளுமன்ற உறுப்பினர்களின் கையொப்பமிட்ட கோரிக்கையினால் கோசலா கமிஷன் ஏற்படுத்தப்பட்டது. நேதாஜி மத்தியப் பிரதேசத்தில் அமர்கந்தகா என்ற இடத்தில் செப்டம்பர் 27 1968 முதல் அக்டோபர் 2 1968 வரை இருந்ததாகவும் உத்தரப்பிரதேசத்தில் மணிப்பூரி என்ற இடத்தில் பிப்ரவரி, மார்ச் 1969 ல் இருந்ததாகவும் கூறப்படுகிறது.

1963-ல் இருந்து அவர் இறக்கும் வரை (1970) பகவான்ஜியின் செலவுகளைக் கவனித்துக் கொண்டார். 1963 மார்ச் 25 அன்று ஸ்ரீகாந்த் என்பவரிடம் கூறுமாறு லீலாராயிடம்,"நான் என்னை வெளிப்படுத்துவது யாருக்கும் நன்மை தராது", என்று பகவான்ஜி கூறினார். லீலாராய் தனது கணவருடன் இந்திய காங்கிரசில் இருந்தவர். பின்னர் நேதாஜி காங்கிரசிலிருந்து விலகிய போது அவருடன் சேர்ந்துவிலகி ஃபார்வர்டு ப்ளாக்கில் சேர்ந்தனர். அவர் பெண்கள் முன்னேற்றத்திற்காக பல பள்ளிகள், நிறுவனங்கள் துவக்கியவர். 1970-ல் லீலாராய்க்கு நேதாஜி எழுதிய கடிதம் தான் கையெழுத்து சோதனைக்கு உட்படுத்தப்பட்ட கடிதம் ஆகும். பகவான்ஜி அறிவுரையின்படி அவர் 1963 செப்டம்பர் 7 அன்று திலீப் ராய்க்கு " உங்கள் நண்பர் இந்தியாவில் உயிருடன் இருக்கிறார்", என்று கடிதம் எழுதினார்.

1978-ல் மொரார்ஜி தேசாய் பிரதம மந்திரியாக இருந்தபோது முதல் 2 கமிட்டிகளின் முடிவுகளைத் தள்ளுபடி செய்தார். 1983 ஜூலை 6 அன்று Nethaji: Dead or Alive என்ற நூலின் மறு வெளியீட்டு விழாவில் மொரார்ஜி தேசாய், "நேதாஜி உயிருடன் இருக்கிறார். ஆனால் துறவு பூண்டுள்ளார்", என்று கூறினார்.

ஜஸ்டிஸ் முகர்ஜி பெங்காலியில் Times Now -இடம் 2010-இல் பகவான்ஜி நேதாஜியாக இருக்க 100% வாய்ப்புள்ளது." என்று கூறியது ஒளிபரப்பு செய்யப்பட்டுள்ளது.

பகவான்ஜி 1985 செப்டம்பர் 16 அன்று இறந்து விட்டதாகக் கூறப்படுகிறது. அவரது பொருட்கள் என்று கொடுக்கப்பட்டுள்ள பட்டியலைப் பார்க்கும் போது அவர் நேதாஜி தான் என்பது சந்தேகமில்லாமல் நிரூபணம் ஆகிறது. Charles Dickens-இன் புத்தகங்கள் பல, ஷேக்ஸ்பியரின் மொத்தப் படைப்புகள் அடங்கிய நூல், இன்னும் பல ஆங்கில புத்தகங்கள், புகைப்படங்கள் (அவை அனைத்தும் நேதாஜியுடன் சம்பந்தப்பட்டவை), பத்திரிக்கைக் குறிப்புகள் (அவை அனைத்தும் நேதாஜியுடன் சம்பந்தப்பட்டவை) போன்றவை அங்கிருந்தவை ஆகும். பகவான்ஜியின் பிறந்த நாளும், நேதாஜியின் பிறந்த நாளும் ஜனவரி 23 தான்.

அஹமது ஹெச் ஜாஃபர் 1946 அக்டோபர் 3 அன்று உள்துறை மந்திரியாக இருந்த சர்தார் வல்லபாய் படேலிடம் நேதாஜி உயிருடன் இருக்கிறாரா? இல்லையா? என்பதற்கு ஏதாவது ஆதாரங்கள் உள்ளதா என்று கேட்டதற்கு "இல்லை" என்று பதில் கூறினாராம்.சர்தார் மங்கள் சிங்கின் இதே கேள்விக்கும் இதேபதில் அளித்துள்ளார். மேலும் மங்கள் சிங் "நேருஜி நேதாஜி இறந்துவிட்டதாகக் கூறியுள்ளாரே, அது அரசாங்கத்தின் கருத்தா அல்லது சொந்தக் கருத்தா" என்று கேட்டதற்கு அரசாங்கத்திற்கு எந்தக் கருத்தும் இல்லை என்று கூறினாராம்.

குருஷேவ் நௌரோஜி என்ற காந்திஜியின் காரியதரிசி காந்திஜி சார்பாக புரஃபசர் லூயிஸ் பிஷருக்கு எழுதிய கடிதத்தை ஃபைரவ் சந்திர பட்டாச்சார்யா, பிரின்ஸ்டன் யுனிவர்சிடி, USA- 1993-ல் பார்த்திருக்கிறார். அதன் ஒளிநகலை அமியா நாத் போஸ்க்கும் சமர் குஹாவிற்கும் அனுப்பியுள்ளார்.அக்கடிதம் 1946 ஜூலை 22-ல் எழுதப்பட்டுள்ளது. அதில் "இந்திய ராணுவத்தினருக்கு இந்திய தேசிய ராணுவத்தினரிடம் பரிவு உள்ளது. நேதாஜி ரஷ்யாவின் உதவியுடன் இந்தியா திரும்பினால் இந்தியர்களின் எழுச்சியை காந்தியாலோ காங்கிரசாலோ தடுக்க இயலாது", என்று குறிப்பிடப்பட்டுள்ளது. மேலும் அந்தக் கடிதத்தில் நேதாஜியின் அப்போதைய நிலைமை குறித்தும் கேள்விகள் உள்ளன. காந்திஜி 1946 ஜனவரி 6-ல் மேற்கு வங்கத்தில் காண்டை என்ற இடத்தில் நடந்த தொழிலாளர் கூட்டத்தில் நேதாஜி உயிருடன் இருப்பதாகக் கூறினார்.

நேருவுக்கு நேதாஜியிடம் இருந்து கடிதம் வந்ததாக இரகசியத் தகவல் உள்ளது. அதில் தான் ரஷ்யாவில் உள்ளதாகவும் அங்கிருந்து இந்தியா வரவிரும்புவதாகக் குறிப்பிட்டிருந்தாராம்.

மீரட்டைச் சேர்ந்த ஷியாம்லால் ஜெயின் என்பவர் கோசலா கமிஷன் முன்பு கொடுத்த விவரம் பின்வருமாறு:

1945 டிசம்பர் 26 அல்லது 27 அன்று ஸ்ரீ ஜவஹர் லால் நேரு என்னை ஸ்ரீ ஆசஃப் அலி இருப்பிடத்திற்கு தட்டச்சு இயந்திரத்துடன் வரச்சொன்னார். கொஞ்சம் தட்டச்சு செய்த பிறகு அவர் தனது அங்கியின் பையிலிருந்து எடுத்த ஒரு தாளை 4 நகல் தட்டச்சு செய்யும்படி கூறிவிட்டு ஸ்ரீ ஆசஃப் அலியுடன் பேசப் போய்விட்டார். அதில் "நேதாஜி 1945 ஆகஸ்டு 23 அன்று பைரன்(மஞ்சூரியா) பகுதிக்கு பகல் சுமார் 1.30 மணிக்கு (சைகானிலிருந்து) வந்தார். அது ஜப்பானியரின் வெடிகுண்டு வீசும் விமானம். நேதாஜி தேநீரும் வாழைப்பழமும் சாப்பிட்டார். நேதாஜி கைக்கு ஒன்றாக 2 பெட்டிகளை எடுத்துக்கொண்டு 4 பேருடன் ஒரு ஜீப்பில் ஏறினார். அதில் ஒருவர் ஜெனரல் ஷெய்தி(நேதாஜியுடன் விமான விபத்தில் மரணமடைந்தததாகக் கூறப்பட்டவர்). ஜீப் ரஷ்ய எல்லைப்பக்கமாகச் சென்றது. 3 மணி நேரம் கழித்து ஜீப் திரும்பி வந்து விமானியிடம் தகவல் தெரிவித்தபிறகு விமானம் டோக்கியோ சென்றது."', என்று எழுதியிருந்தது. கையொப்பம் புரியாததால் ஸ்ரீ நேருவுக்காக காத்திருந்த போது கடிதத்தைப் பலமுறை படித்தேன். பின்னர் நேரு 4 தாள்களைக் கொடுத்து அவர் கூறுவதைத் தட்டச்சு செய்யச் சொன்னார். அது

"திரு.கிளமண்ட் அட்லீ,

பிரிட்டிஷ் பிரதம மந்திரி,

10, டௌனிங்க் தெரு,

லண்டன்.

அன்புள்ள திரு.அட்லீ,

சுபாஷ் சந்திர போஸ், உங்கள் போர்க்குற்றவாளி, ரஷ்ய எல்லைக்குள் வர ஸ்டாலினால் அனுமதிக்கப்பட்டுள்ளார் என்று நம்பத்தகுந்த வட்டாரத்தின் மூலம் அறிகிறேன். இது ரஷ்யாவின் ஏமாற்றுவேலையும் நம்பிக்கைத் துரோகமும் ஆகும். ரஷ்யா, பிரிட்டன், அமெரிக்காவுடன் கூட்டு இருக்கும் போது இப்படிச் செய்யக்கூடாது. அதைப் பொருட்படுத்தாமல் நீங்கள் செய்ய வேண்டியதைச் செய்யுங்கள்.

உங்கள் அன்புள்ள,

ஜவஹர் லால் நேரு.

மேற்கண்ட விஷயம் உள்ள முகவரி: hindustantimes.com/news/speacials/Netaji/pradip5.htm (மேற்கண்ட முகவரியிலிருந்து அந்த ஆதாரம் நீக்கபட்டுள்ளது)

நேதாஜி இந்திய தேசிய ராணுவம் அமைத்து நேச நாடுகளுக்கு கடுமையான நெருக்கடி கொடுத்ததால் நேசநாடுகள் அவரைப் போர்க்குற்றவாளியாகக் கருதின. அவர்கள் குற்றம் என்று குறிப்பிடுவது இந்திய தேசிய ராணுவம் அமைத்து இந்திய சுதந்திரத்திற்காக நாடு நாடாக அலைந்து ஆதரவு திரட்டிப் பாடுபட்டது ஆகும். இந்திய தேசிய ராணுவத்தின் தியாகம் மிகுந்த செயல்பாடுகளால் இந்திய ராணுவத்திற்குள்ளேயே ஆங்கில எதிர்ப்பு தோன்றிவிட்டது. அதனால்தான்- இனியொரு போராட்டம் இந்தியாவில் ஏற்பட்டால் அதை அடக்க இந்திய ராணுவத்தை நம்ப முடியாது என்பதால்தான்- பிரிட்டிஷ் அரசு இந்தியாவை விட்டு வெளியேறியது. அதனால்தான் நேசநாடுகளுக்கு நேதாஜி மீது அப்படி ஒரு கோபம். பார்த்த இடத்தில் தண்டிக்கக் காத்திருந்தார்கள். ஆனால் அவர் யார் கையிலும் சிக்கவில்லை. இந்திய காங்கிரஸ்காரர்களை விட ஜப்பன் அரசுக்கு நேதாஜி மீது மிகுந்த மரியாதை இருந்ததால்தான் நேதாஜி இறந்துவிட்டதாக ஜப்பான் வானொலியும் அரசாங்கமும் அறிவித்தது. நேச நாடுகள் கூட்டணியில் இருந்தாலும் ரஷ்ய அரசு அவரைத் தனது பாதுகாப்பில் வைத்திருந்தது. இந்திய அரசு கேட்டுக்கொண்டால் 45 நாட்களில் நேதாஜியை இந்தியாவுக்கு அனுப்புவதாக ரஷ்ய அரசு கூறியும் கேட்கத்தான் யாருக்கும் மனமில்லை. ஏனெனில் மக்களுக்கு நேதாஜி மீது மிகுந்த மரியாதை இருந்தது.

நேதாஜியின் மெய்க்காப்பாளரான திரு. உஸ்மான் படேல் கூறுகிறார்," காந்திஜி, நேரு, ஜின்னா, மௌலானா ஆசாத் ஆகியோர் பிரிட்டிஷ் நீதிபதி ஒருவருடன் ஒரு ஒப்பந்தம் செய்து கொண்டார்களாம். அது நேதாஜி இந்தியாவில் நுழைந்தவுடன் கைது செய்யப்பட்டு பிரிட்டிஷ் அரசிடம் ஒப்படைக்கப்படுவார் என்பதாகும்". இதை மௌலானா ஆசாத் தன்னிடம் கூறியதாகவும் தான் எழுதப்போகும் புத்தகத்தில் இதைக் குறிப்பிடப்போவதாக கூறியதாகவும் கோசலா கமிஷன் முன்பு கூறியுள்ளார். மேலும் கூறுகையில் அவர் கண்ணீர் விட்டுக் கதறினார். உஸ்மான் படேலை 1945 அக்டோபர் 13 அன்று கைது செய்யும்பொழுது அவரிடம் இருந்து 21,600 சிங்கப்பூர் டாலர் பணத்தைப் பறிமுதல் செய்துள்ளனர். இந்திய தேசிய ராணுவத்தினருக்கு உணவுக்கான பொருட்கள் வாங்க வைத்திருந்த அந்தப்பணத்தை அவர் ரப்பர் விற்று சம்பாதித்த பணம் என்று கூறும்படி கட்டாயப்படுத்தியுள்ளனர்.

மேற்கண்ட விஷயம் உள்ள முகவரி: hindustantimes.com/news/speacials/Netaji/images/jan_23_71.gif (மேற்கண்ட முகவரியிலிருந்து அந்த ஆதாரம் நீக்கபட்டுள்ளது)

அம்ரித் லால் சேத் என்ற குஜராத் தினசரி ஜனம்பூமியின் எடிட்டர் நேருவுடன் மார்ச் 1946-ல் சிங்கப்பூருக்குச் சென்றவர்களில் ஒருவர். அங்கிருந்து வந்தவுடன் சரத் சந்திர போஸிடம் பின்வருமாறு கூறினார்." மௌண்ட்பேட்டன் நேருவிடம் சிங்கப்பூரில் உள்ள இந்திய தேசிய ராணுவ நினைவிடத்தில் மலர்வளையம் வைத்து அஞ்சலி செய்ய வேண்டாம் என்றும் இந்திய ராணுவத்தில் இந்திய தேசிய ராணுவ வீரர்களைச் சேர்க்கவேண்டாம் என்றும் கூறியதாக தகவல் உள்ளது. இந்திய தேசிய ராணுவத்துக்கு முக்கியத்துவம் அளிப்பது நேதாஜி இந்தியாவுக்குத் திரும்பி வந்தால் அவரிடம் தலைமைப்பதவியைத் தட்டில் வைத்து அளிப்பதற்குச் சமம் ஆகும் என்று கூறினாராம்."


</doc>
<doc id="192141" url="https://ta.wikipedia.org/wiki?curid=192141" title="மணீஷ் ஷா">
மணீஷ் ஷா

நீதிபதி மணீஷ் எஸ். ஷா 20.09.2013 அன்று அமெரிக்காவின் வடக்கு இல்லினாய் மாவட்ட நீதிபதியாக அமெரிக்க ஜனாதிபதி பராக் ஒபாமாவால் தேர்ந்தெடுக்கப்பட்டுள்ளார். இவர் ஒரு இந்தியர் ஆவர். 

1994 ஆம் ஆண்டு இவர் ஸ்டான்போர்ட் பல்கலைக்கழகத்தில் இளங்கலை பட்டம் பெற்றார். 1998ல் சிகாகோ சட்டக்கல்லூரியில் பட்டம் பெற்றார். 1998 முதல் 1999 வரை சான் பிரான்சிஸ்கோ, கலிபோர்னியா போன்ற நீதிமன்றங்களில் பணியாற்றினார். 1999 முதல் 2001 வரை வடக்கு இல்லியான்ஸ் மாவட்டத்தில் சட்ட எழுத்தராக நீதிபதி ஜேம்ஸ் பி ஷிகல்வுடன் பணியாற்றினார். பின்னர் 2001ம் ஆண்டிற்க்குப்பிறகு அம் மாவட்ட அட்டார்னியானார். மற்றும் பொதுகுற்றவியலில் 2007 மற்றும் 2008 ம் ஆண்டிலும் சிறப்பு விசாரணைப்பகுதியில் 2011 முதல் 2012 வரையிலும் பணியாற்றினார். 

நீதிபதி ஜோன் லெஃப்னொ பணி ஓய்வு அடைந்ததால் அந்த இடம் காலியாக இருந்தது. அவ்விடத்திற்கு செப்டம்பர் 19, 2013 அன்று இவரை ஜனாதிபதி ஒபாமா பரிந்துரை செய்தார்.



</doc>
<doc id="192150" url="https://ta.wikipedia.org/wiki?curid=192150" title="கால்கா">
கால்கா

கால்கா (Kalka) ஹரியானா மாநிலத்தின் பாஞ்ச்குலா மாவட்டத்தில் அமைந்துள்ள நகரம். கடவுள் காளியின் பெயராலேயே இந்நகரம் கால்கா என்று அழைக்கப்படுகிறது. இது இமயமலையின் அடிவாரத்தில் அமைந்துள்ளது. இமாச்சலப்பிரதேசத்தின் நுழைவாயில் என இந்நகரை அழைக்கின்றனர். தேசிய நெடுஞ்சாலை 22 இந்நகர் வழியாகச் செல்கிறது. மேலும் புகழ் பெற்ற கால்கா-சிம்லா தொடர்வண்டிப்பாதை இங்கிருந்து சிம்லாவிற்குச் செல்கிறது.

1843-ல் பாட்டியாலா சமஸ்தானத்திடம் இருந்து ஆங்கிலேயர் இதைக் கைப்பற்றினர். தொடர்வண்டிப்பாதையின் முக்கிய சந்திப்பாக இது இருந்தது. தொடர்வண்டிச் சேவையில் தில்லி-அம்பாலா-கால்கா மற்றும் கால்கா-சிம்லாவின் மையமாக இருந்தது. கால்கா நகராட்சி 1933-ல் உருவாக்கப்பட்டது. 1901 -ல் இதன் மக்கட்தொகை 7,045 ஆக இருந்தது. மேலும் மஞ்சள் மற்றும் இஞ்சி அங்காடிகள் கால்கா-வில் இருந்தன.

கால்காவின் காலநிலை அதன் அருகிலுள்ள நகரங்களான சண்டிகர், அம்பாலா , தில்லி ஆகியவற்றைவிட நன்றாகவே இருக்கும்.மே மற்றும் ஜூன் பருவமழைக்காலங்களில் நல்ல மழைப்பொழிவு இருப்பதால் கால்காவின் காலநிலை நன்றாகவே இருக்கும். அக்டோபர்/நவம்பர் காலங்களில் குளிர்காலம் ஆரம்பிக்கும்.

கால்கா மலைச்சரிவில் அமைந்துள்ள நகரம். எனவே மற்ற நகரங்களோடு எளிதில் செல்லமுடியாத பாதைகளைக் கொண்டது. தனியார் மற்றும் அரசுப் பேருந்து சேவைகள் கால்கா நகரில் உள்ளன. கால்கா-சிம்லா தொடர்வண்டிச் சேவை யுனெஸ்கோ நிறுவனத்தின் வரலாற்றுச் சிறப்புமிக்க பாரம்பரிய தொடர்வண்டிச் சேவை என வகைப்படுத்தப்பட்டுள்ளது.



</doc>
<doc id="192151" url="https://ta.wikipedia.org/wiki?curid=192151" title="கால்கா-சிம்லா தொடர்வண்டிப்பாதை">
கால்கா-சிம்லா தொடர்வண்டிப்பாதை

கால்கா-சிம்லா தொடர்வண்டிப்பாதை (Kalka–Shimla Railway) 2 அடி (762 மிமீ) அங்குலம் அளவுள்ள குற்றகலப் பாதையாகும். இது மலைவழித் தொடர்வண்டிப்பாதையாகும். கால்கா எனும் இடத்திலிருந்து 96 கிலோமீட்டர் தொலைவுள்ள சிம்லா எனும் நகருக்குச் செல்கிறது. இயற்கைக் காட்சிகளை உள்ளடக்கியது இது செல்லும் வழி.

சிம்லாவானது கடல்மட்டத்திலிருந்து 7116 அடி (2169மீ) உயரத்தில் அமைந்துள்ள நகரம். 1830 -ல் சிம்லா ஆங்கிலேயரின் முக்கிய இடமாக மாறியிருந்தது. 1864-ல் இது ஆங்கிலேயர்களின் கோடை வாழிடமாக இருந்தது. மலைப்பகுதியின் பிற கிராமங்களோடு தொடர்புகொள்ளவே இத் தொடர்வண்டிப்பாதை அமைக்கப்பட்டது. 1903 ஆம் ஆண்டு நவம்பர் 9 ஆம் தியதி, 96.54 கிலோமீட்டர் தூரமுள்ள இத்தொடர்வண்டிப்பாதை அதிகாரபூர்வமாகப் போக்குவரத்துக்கு தொடங்கப்பட்டது.

பிபிசி தொலைக்காட்சி இத்தொடர்வண்டியைப் பற்றிய ஆவணப்படத்தை தயாரித்தது. இத் தொடர்வண்டிப்பாதை யுனெஸ்கோ அமைப்பால் ஜூலை 8, 2008 இல் இந்தியாவிலுள்ள உலகப்பாரம்பரியம்மிக்க களங்களில் ஒன்றாக அறிவித்தது.



</doc>
<doc id="192152" url="https://ta.wikipedia.org/wiki?curid=192152" title="மானாடு">
மானாடு

இங்கு ஆரம்பகல்வி பாடசாலை ஒன்று உள்ளது.இந்த பாடசாலை தமிழக அரசால் நடத்தபடுகிறது.


</doc>
<doc id="192161" url="https://ta.wikipedia.org/wiki?curid=192161" title="வன்கொடுமைத் தடுப்புச் சட்டம்">
வன்கொடுமைத் தடுப்புச் சட்டம்

வன்கொடுமைத் தடுப்புச் சட்டம் என்பது இந்தியாவில் தாழ்த்தப்பட்டவர்கள் மற்றும் பழங்குடி மக்களுக்கு எதிரான கொடுமைகளைத் தடுப்பதற்காகவும், அச்சமூகத்தினருக்கு எதிரான கொடுமைகள், வன்முறைகள், துன்புறுத்தல்கள் செய்பவர்களை இந்தச் சட்டத்தின் கீழ் கைது செய்து தகுந்த நடவடிக்கை எடுத்துத் தண்டனை பெற்றுத் தரு‍வதற்கும் கொண்டு வரப்பட்ட சட்டமாகும்.

இந்தியாவில் கடந்த 1955 ஆம் ஆண்டு தீண்டாமை ஒழிப்புச் சட்டம் கொண்டு வரப்பட்டது. 1976 இல் அது பி.சி.ஆர். சட்டம் (குடியுரிமை பாதுகாப்புச் சட்டம்) என்று பெயர் மாற்றம் செய்யப்பட்டது. இந்தச் சட்டம் தாழ்த்தப்பட்ட மக்களுக்கு மட்டுமே பொருந்தும். பழங்குடியினருக்குப் பொருந்தவில்லை. இந்தச் சட்டம் சரியாக செயல்படாததால், இளைய பெருமாள் என்பவரது தலைமையில் ஒரு கமிட்டியை பாராளுமன்றம் அமைத்தது. அந்த கமிட்டியின் பரிந்துரையின் பேரில் 1989ல் தாழ்த்தப்பட்டோர் மற்றும் பழங்குடியினர் மீதான வன்கொடுமை தடுப்புச் சட்டம் கொண்டு வரப்பட்டது. ஆனால், மிகத் தாமதமாக 1995ல் தான் இந்தச் சட்டம் நடைமுறைக்கே வந்தது. 

பழங்குடியினர் மீது காவல்துறை மற்றும் ராணுவத்தினர் நடத்திய தாக்குதல் பலாத்காரம் தொடர்பான புகார்கள் அதிகரித்தபோது இந்தச் சட்டம் உருவானது. இந்தச் சட்டத்தைக் காவல்துறையினர் தங்களுக்கு எதிரானதாகவே நினைத்தனர். இதனால் இந்தச் சட்டமும் முறையாகப் பயன்படுத்தப்படாமலேயே இருக்கிறது.

கீழ்க்காணும் செயல்களுக்கு‍ இச்சட்டத்தின் கீழ் தண்டனை வழங்கப்படும்



</doc>
<doc id="192165" url="https://ta.wikipedia.org/wiki?curid=192165" title="வி. சாந்தாராம்">
வி. சாந்தாராம்

வி. சாந்தாராம் (V. Shantaram / Shantaram Rajaram Vankudre / சாந்தாராம் ராஜாராம் வணகுத்ரே நவம்பர் 18, 1901 – அக்டோபர் 30, 1990) இந்தியத் திரைப்பட்ட இயக்குனர், தயாரிப்பாளர் மற்றும் நடிகருமாவார். 'ஜனக் ஜனக் பாயல் பாஜே' என்ற இந்தியாவின் முதல் டெக்னிக் கலர் படத்தை இயக்கியவர் இவர்.

மராட்டிய மாநிலத்தில் உள்ள கோலாப்பூரில் 1901-ல் பிறந்தார். இவரின் முதல் மனைவி நடிகை ஜெயஸ்ரீயை மணந்தார். பின் அவருடன் மனக்கசப்பு ஏற்படவே அவர்களின் திருமண வாழ்வு முடிவுக்கு வந்தது. பின் ஜனக் ஜனக் பாயல் பாஜே திரைப்படத்தின் கதாநாயகியான சந்தியாவை மறுமணம் செய்துகொண்டார்.

இவரது மகள் ராஜ்யஸ்ரீ ஆவார். இவரும் மிக பெரிய நடிகையாவார். காதல் திருமணம் செய்து கொண்டு வெளிநாட்டுக்குச் சென்று விட்டார்.

கோட்னீஸ் என்ற படம் இவருக்கு பேரும் புகழும் சம்பாதித்து கொடுத்தது. இதில் இவர் கதாநாயகனாகவும் நடித்தார். பின் சாந்தாராமுக்கு அகில இந்திய அளவில் புகழை சேர்த்த படங்கள் பர்சாயின், ஆத்மி, சகுந்தலா, தஹேஜ், படோசி, சந்திரசேனா, அமிர்தமந்தன் போன்ற படங்களாகும். 'தோ ஆங்கேன் பாரஹாத்' எனும் இந்தி படம் பல விருதுகளை இவருக்கு வாங்கி தந்தது. 'தீன் பத்தி சார் ரஸ்தா' என்ற இவரது படம் பெரும் வெற்றி கண்டது.


அக்டோபர் 30, 1990 இல் மும்பையில் இறந்தார்.



</doc>
<doc id="192166" url="https://ta.wikipedia.org/wiki?curid=192166" title="முசாபர்நகர் மாவட்டம்">
முசாபர்நகர் மாவட்டம்

முசாபர்நகர் மாவட்டம் இந்தியாவின் உத்தரப் பிரதேசம் மாநிலத்தின் வடமேற்கில் அமைந்துள்ளது.

இந்த மாவட்டத்தில் கைரானா, தானா பவன், ஷாம்லி, புடானா, சர்தாவல், முசாபர்நகர், கதவுலி, புர்காசி, மீராப்பூர் ஆகிய சட்டமன்றத் தொகுதிகள் இடம்பெற்றுள்ளன. இந்த மாவட்டத்தின் பகுதிகள் முசாபர்நகர், கைரானா ஆகிய மக்களவைத் தொகுதிகளில் சேர்க்கப்பட்டுள்ளன.




</doc>
<doc id="192167" url="https://ta.wikipedia.org/wiki?curid=192167" title="ஜோசப் எல் மேங்கியூவிஸ்">
ஜோசப் எல் மேங்கியூவிஸ்

ஜோசப் எல் மேங்கியூவிஸ் ("Joseph L. Mankiewicz")
திரைப்பட இயக்குநர், எழுத்தாளர் மற்றும்ஹயாரிப்பாளர். இவர் 'ஆல் அபொட் ஈவ்', 'எ லெட்டர் டு த்ரீ ஒய்வ்ஸ்', கிளியோபட்ரா, ஜூலியஸ் சீசர், பைவ் பிங்கர்ஸ், ஸ்லேத் ஆகிய படங்களை இயக்கியும் தயாரித்தும் உள்ளார். இவர் எழுதி இயக்கிய 'ஆல் அபொட் ஈவ்' ( All About Eve) திரைப்படம் (1950), 14 அகாதமி விருதுகளுக்குப் (ஆஸ்கர்) வழிமொழியப்பட்டு, அதில் ஆறு விருதுகளை வென்றது.



</doc>
<doc id="192168" url="https://ta.wikipedia.org/wiki?curid=192168" title="முதலாம் ராஜசிங்கன்">
முதலாம் ராஜசிங்கன்

முதலாம் ராஜசிங்கன் கி.பி 1581 - 1593 வரை சீதாவக்கையை ஆண்ட அரசன் ஆவான். இவனின் இயற்பெயர் டீங்கிரி குமாரன். இவனின் தந்தையார் பெயர் மாயாதுன்னை. மயாதுன்னை போர்த்துக்கேயர் மீது படையெடுக்க இவன் உதவினான். தந்தை இறப்பிற்குப் பின்னர் முதலாம் ராஜசிங்கன் எனும் பெயரில் அரசனானான். இவன் வீரசுந்தர எனும் அமைச்சரின் உதவியுடன் கண்டியை கைப்பற்றினர். 


</doc>
<doc id="192175" url="https://ta.wikipedia.org/wiki?curid=192175" title="வந்தே மாதரம் (பாடல் தொகுப்பு)">
வந்தே மாதரம் (பாடல் தொகுப்பு)

வந்தே மாதரம் (Vande Mataram (album)) பாடல் தொகுப்பு இந்திய இசையமைப்பாளர் ஏ.ஆர்.ரகுமான் இசையில் இந்திய சுதந்திரத்தின் 50 வது ஆண்டு பொன்விழாவைக் குறிக்கும் விதத்தில் வெளியிடப்பட்டது. இந்திய இசைத்துறையில் சினிமாப் பாடல் தவிர்த்து அதிகம் விற்பனையான இசைத்தொகுதி எனும் சிறப்பை இது பெற்றது.இது 'சோனி இசை நிறுவனம் வெளியிட்ட இசைத்தொகுதியாகும்.

இந்த இசைத்தொகுதி மக்களிடம் பெரும் வரவேற்பைப் பெற்றது. வணிக ரீதியாகவும் வெற்றி பெற்றது. இப்பாடல்கள் இந்திய ஒருமைப்பாட்டையையும் ஒற்றுமையையும் குறிக்கும் வண்ணம் இருந்தன. பிபிசி உலக சேவை உலகம் முழுவது உள்ள 7000 பாடல்களில் இந்த இசைத்தொகுப்பில் உள்ள "மா துஜே சலாம்" எனும் பாடலுக்கு இரண்டாவது இடம் கொடுத்திருந்தது.
சிறந்த திரைஇசை தவிர்த இசைத்தொகுப்பிற்கான "ஸ்க்ரீன் வீடியோகான் விருது" இந்த இசைத் தொகுதிக்கு 1997-ல் கிடைத்தது.

1996 -ல் ரகுமான் விருது பெறுவதற்காக மும்பை (பம்பாய்) தனது நண்பர் பரத் பாலா -வை சந்தித்து உரையாடியபோது இந்த இசைத்தொகுப்பை உருவாக்கும் திட்டம் விவாதிக்கப்பட்டது. அதே நேரம் சோனி நிறுவனமும் இந்தியாவில் நுழைய விரும்பியது. எனவே அவர்களே இந்த இசைத்தொகுப்பைத் தயாரித்தனர். பின்னர் உலகம் முழுவதும் 28 நாடுகளில் இந்த இசைத்தொகுதி வெளியிடப்பட்டது.




</doc>
<doc id="192176" url="https://ta.wikipedia.org/wiki?curid=192176" title="சிலிகுரி பாதை">
சிலிகுரி பாதை

சிலிகுரி பாதை (வங்காளம்: শিলিগূড়ি করিডোর, ஆங்கிலம்: Siliguri Corridor or Chicken's Neck) இது வ‌ட‌கிழ‌க்கு இந்தியாவை இந்தியாவின் ம‌ற்ற‌ ப‌குதிக்ளோடு இணைக்கும் 21 கி. மீ., கொண்ட குறுகிய‌ ப‌குதியாகும். இத‌ன் இருபுற‌மும் நேபாளம் மற்றும் வங்காளதேசம் அமைந்திருக்கிற‌து. இத‌ன் வ‌ட‌ ப‌குதியில் பூடான் அமைந்துள்ள‌து.

1947 இந்தியா-பாகிஸ்தான் பிரிவினைக்குப் பின் இப்பாதை உருவாக்கப்பட்டது.

இந்த‌ப் பாதையான‌து இந்தியாவிற்கு மிக‌வும் முக்கிய‌த்துவ‌ம் வாய்ந்த‌து. வ‌ட‌கிழ‌க்கு இந்தியாவுட‌ன் இந்தியாவை இணைக்கும் ஒரே பாதை இதுவாகும். கிழக்கு பாக்கிஸ்தான் (தற்போதைய வங்காளதேசம்) உருவாக்கம் இந்திய வடகிழக்கு பகுதியில் புவியியல் ரீதியாக இந்தப் பாதையை முக்கியத்துவம் வாய்ந்ததாக ஆக்குகிறது. சிலிகுரி பாதை 14 மைல் அகலம் மட்டுமே கொண்டது. இந்தியாவின் வடகிழக்கு பகுதி மற்றும் நாட்டின் மீதமுள்ள பகுதிகளுக்கு இடையே பாலமாக இருக்கிறது. இந்திய சீனப்போரின் போது சீனா இந்தப்பாதையைக் கைப்பற்றி வடகிழக்கு இந்தியாவை இந்தியாவின் பிற‌ பகுதிகளில் இருந்து துண்டிக்க முயற்சி செய்தது.. முக்கியத்துவம் வாய்ந்த இந்தப்பகுதி இந்திய ராணுவம், அசாம் ரைபிள்ஸ், எல்லை பாதுகாப்புப் படை மற்றும் மேற்கு வங்காள காவல் துறை ஆகியவற்றால் கண்காணிக்கப்படுகிறது. சமீபகாலங்களில் இந்தப்பகுதி வங்காளதேச கிளர்ச்சியாளர்களும் நேபாள மாவோயிஸ்டுகளும் ஊடுருவும் இடமாகக் கருதப்படுகிறது. சட்டவிரோத போதை மற்றும் ஆயுதங்கள் போக்குவரத்து இந்த பகுதியில் நடைபெறுகிறது. 2004 ஆம் ஆண்டில் இந்தியா, நேபாளம், பூடான் மற்றும் வங்காளாதேசம் அனைத்தும் இணைந்து தடையற்ற வர்த்தகத்தை இப்பகுதியில் உருவாக்கும் சாத்தியத்தை ஆராய்ந்தனர்.

சிலிகுரி


</doc>
<doc id="192177" url="https://ta.wikipedia.org/wiki?curid=192177" title="திருவாசகத்தில் சைவ சித்தாந்தக் கருத்துக்கள் (நூல்)">
திருவாசகத்தில் சைவ சித்தாந்தக் கருத்துக்கள் (நூல்)

திருவாசகத்தில் சைவ சித்தாந்தக் கருத்துகள் எனும் நூல் முனைவர் ச.சாம்பசிவனார் அவர்களால் எழுதப்பெற்றதாகும். இந்நூலை மதுரை வளவன் அச்சகம் வெளியிட்டுள்ளது.

ம.கா பல்கலைக் கழகத்தின் சைவசித்தாந்தத்துறையில் சிறப்புநிலைப் பேராசிரியராக பணியாற்றியவர். செந்தமிழ்ச்செல்வர், தமிழாகரர், நல்லாசிரியர் ஆகிய பட்டங்களைப் பெற்றவர்.


சைவ சித்தாந்தம்


</doc>
<doc id="192181" url="https://ta.wikipedia.org/wiki?curid=192181" title="சஞ்சிதம்">
சஞ்சிதம்

சஞ்சிதம் என்பது சைவ சித்தாந்தத்தின் படி தொல்வினை அல்லது பழவினையாகும். வினையானது பக்குவமைந்தபின்பு பாவ புண்ணியங்களை தரக்கூடியதாக அமைகிறது. அவ்வாறு பக்குவம் அடையும் வரையில் வினையானது சஞ்சிதம் என்று கூறப்படுகிறது. 

உதாரணத்திற்காக தென்னையும் வாழையும் ஒரே நேரத்தில் பயிர் செய்தாலும், அவைபயன் தரும் நிலை முன்பின்னாக அமையும் என்று சிவவழிபாடு நூலில் கி. பழநியப்பனார்.


</doc>
<doc id="192183" url="https://ta.wikipedia.org/wiki?curid=192183" title="ஆகாமியம்">
ஆகாமியம்

ஆகாமியம் என்பது சைவ சித்தாந்தத்தின் படி பக்குவப்பட்ட வினையென்றும் புதுவினையென்றும் அறியப்படுகிறது. உயிர்கள் இந்த பக்குவப்பட்ட வினைகளை அனுபவிக்க வேண்டியுள்ள பொழுதும் உயிர்கள் வினைகளைத் தேடிச் செல்வதும், வினைகள் உயிர்களைத் தேடிச் செல்வதும் நிகழாது. உயிர்கள் மற்றும் வினைகளை இறைவனான சிவபெருமானே ஒன்றிணைத்து வைப்பதாக சைவ சித்தாந்தம் கூறுகிறது.

சிவவழிபாடு - கி. பழநியப்பனார்


</doc>
<doc id="192187" url="https://ta.wikipedia.org/wiki?curid=192187" title="பிராரத்துவம்">
பிராரத்துவம்

பிராரத்துவம் என்பது சைவசித்தாந்தத்தின் படி ஊழ்வினை ஆகும். உயிரானது ஒரு பிறவில் அனுபவிக்க வேண்டிய வினையின் அளவு ஊழ்வினை எனப்படுகிறது. 

சிவவழிபாடு - கி. பழநியப்பனார்


</doc>
<doc id="192207" url="https://ta.wikipedia.org/wiki?curid=192207" title="பிர் பாஞ்சல் மலைத்தொடர்">
பிர் பாஞ்சல் மலைத்தொடர்

பிர் பாஞ்சல் மலைத்தொடர் (Pir Panjal Range) இமயமலைத்தொடரின் உள்பகுதியில் இருக்கின்றது. இது தென்கிழக்குத் திசையிலிருந்து வடமேற்குத் திசைவரை பரவியிருக்கிறது. இந்த மலைத்தொடர் இமாச்சலப் பிரதேசம் , ஜம்மு காசுமீர் மற்றும் ஆசாத் காசுமீர் ஆகிய மாநிலங்களில் பரவியிருக்கிறது. இந்த மலைத்தொடர்கள் 1,400 மீட்டர் முதல் 4,100 மீட்டர் உயரமுடையவை. இமயமலையின் கீழ்ப்பகுதியிலுள்ள மிக நீண்ட மலைத்தொடர் இதுவாகும்.

"டியோ றிப்பா" (6001 மீட்டர் உயரம்) மற்றும் "இந்திராசன்" (6,221 மீட்டர் உயரம்) ஆகிய இரண்டும் இம்மலைத்தொடரில் உள்ள முக்கியமான சிகரங்கள் ஆகும். இவற்றை பார்வதி-பியாஸ் பள்ளத்தாக்கிலுருந்தும் மற்றும் சந்த்ரா பள்ளத்தாக்கிலிருந்தும் அடையலாம். காஷ்மீரின் மலைவாசஸ்தலமான குல்மார்க் இம்மலைத்தொடரில் அமைந்துள்ளது..


பிர் பாஞ்சல் தொடர்வண்டிக் குகை 11.215 கிலோமீட்டர் நீளமுடையது. இது பிர் பாஞ்சல் பகுதியிலிருந்து ஜம்மு காசுமீர் பகுதிக்குச் செல்கிறது. இது 26, ஜூன் 2013 முதல் இயங்கிவருகிறது. இது இந்தியாவின் மிகப்பெரிய தொடர்வண்டிக் குகை ஆகும். மேலும் உலகின் இரண்டாவது பெரியது ஆகும். 


</doc>
<doc id="192208" url="https://ta.wikipedia.org/wiki?curid=192208" title="குண்டலினி">
குண்டலினி

குண்டலினி என்பது சித்தரியலில் உயிரைக் குறிக்கின்ற பெயராகும். இச்சக்தியானது பாம்பு போல வளைந்து இருப்பதனால் குண்டலினி என்று அழைக்கப்படுகிறது. இதற்கு மூலசக்தி, உயிர்சக்தி என்றும் பெயர்களுள்ளது. 

"மூலத்துவாரத்தில் மூளும் ஒருவளை" - திருமூலர்
"மூலநிலத்தில் எழுகின்ற மூர்த்தி" - திருமூலர்


</doc>
<doc id="192209" url="https://ta.wikipedia.org/wiki?curid=192209" title="பஞ்சேந்திரியங்கள்">
பஞ்சேந்திரியங்கள்

பஞ்சேந்திரியங்கள் என்பது சித்தரியலின் படி மனித உடலில் பஞ்ச பூதங்களின் இயக்கங்களை அறிந்து கொள்ளுகின்ற ஐம்புலன்களாகும். 


</doc>
<doc id="192213" url="https://ta.wikipedia.org/wiki?curid=192213" title="திருவண்ணாமலை அரசு சட்டக் கல்லூரி">
திருவண்ணாமலை அரசு சட்டக் கல்லூரி

திருவண்ணாமலை அரசு சட்டக் கல்லூரி, திருவண்ணாமலை மாவட்டம், கீழ்பெண்ணாத்தூர் ஒன்றியம், கூடுவாஞ்சாலையில் அமைந்துள்ள வரும் ஒரு அரசுடைமையான சட்டக் கல்லூரியாகும். 

2009 ஆம் ஆண்டு கலைஞர் ஆட்சியில் அடிக்கல் நாட்டப்பட்டு, தற்போது கட்டடப் பணிகள் நிறைவடைந்து, அடுத்த வருடம் செயல்படத் துவங்கும் என தமிழக அரசால் அறிவிக்கப்பட்டது.


</doc>
<doc id="192223" url="https://ta.wikipedia.org/wiki?curid=192223" title="அருள்தந்தையின் நகைச்சுவையுணர்வு (நூல்)">
அருள்தந்தையின் நகைச்சுவையுணர்வு (நூல்)

அருள்தந்தையின் நகைச்சுவையுணர்வு எனும் நூல் தென்கச்சி கோ சுவாமிநாதனால் எழுதப்பெற்றதாகும். இந்நூலை உலக சமுதாய சேவா சங்கம்|உலக சமுதாய சேவா சங்கத்தின் வேதாத்திரி பதிப்பகம் வெளியிட்டது.



</doc>
<doc id="192233" url="https://ta.wikipedia.org/wiki?curid=192233" title="சிரிய வேதி ஆயுத அழிப்பு ஒப்பந்தம்">
சிரிய வேதி ஆயுத அழிப்பு ஒப்பந்தம்

சிரியா தன்னிடமுள்ள வேதி ஆயுதங்களையும் வேதி ஆயுத உற்பத்தி வசதிகளையும் அழிப்பதற்கான பொறுப்புகளையும் அதற்கான ஒரு காலக்கோட்டையும் முன்னிறுத்தும் சிரிய வேதி ஆயுத அழிப்பு ஒப்பந்தம் (agreement to eliminate Syria's chemical weapons) செப்டம்பர் 2013இல் பல அமைப்புகள் மூலம் நிறைவேறியது. செப்டம்பர் 27, 2013 அன்று ஐக்கிய நாடுகள் பாதுகாப்பு அவை ஒருமனதாக "பாதுகாப்பு அவை சட்டத்திருத்தம் 2118" என்பதை நிறைவேற்றியது. இத்திருத்தம் ஏற்கனவே வேதி ஆயுதங்களின் தடைக்கான அமைப்பினால் (OPCW) எடுக்கப்பட்ட சில முடிவுகளையும் உள்ளடக்கியிருந்தது. இந்த பாதுகாப்பு அவை திருத்தம் ஏற்கனவே நடந்த பல உடன்பாடுகளின் விளைவாக செப்டம்பர் 14, 2013 அன்று உருவான "சிரிய வேதி ஆயுதங்களை அழிப்பதற்கான கட்டமைப்புகள்" (Framework for Elimination of Syrian Chemical Weapons) என்ற ஒரு உடன்படிக்கையை உருசியாவிற்கும் அமெரிக்காவிற்கும் இடையே ஏற்படுத்தியது. அதன்படி சிரிய வேதி ஆயுதங்களை 2014ஆம் ஆண்டின் இடைப்பகுதிக்குள் அழித்துவிட வேண்டும் என்று வலியுறுத்தப்பட்டது. 


</doc>
<doc id="192234" url="https://ta.wikipedia.org/wiki?curid=192234" title="மாதனூர்">
மாதனூர்

மாதனூர் தமிழ்நாட்டில் உள்ள வேலூர் மாவட்டத்‌தில் அமைந்துள்ள ஒரு ஊராட்சி ஒன்றியமாகும். இதில் கீழ்வரும் 36 கிராமங்கள் அடங்கியுள்ளன:
அகரம், அகரம்சேரி, அக்ரஹாரம், அரிமலை, ஆசனாம்பேட்டை, ஆலன்குப்பம், இராமநாயனிகுப்பம், கண்ணாடிகுப்பம், கீழ்முருங்கை, குப்பாம்பட்டு, குப்பாமபாளையம், குருவராஜபாளையம், குளிதிகை ஜமீன், கூத்தம்பாக்கம், கொல்லமங்கலம், சின்னசேரி, சின்னபள்ளிக்குப்பம், செங்கிலிகுப்பம், 
சோமலாபுரம், சோலூர், திருமலைக்குப்பம், தொட்டலம், தொழப்பள்ளி, நாச்சார்குப்பம், நாய்க்கனேரி, பக்கம்பாளையம், பள்ளிக்குப்பம், 
பாலூர், பெரியன்குப்பம், மாதனூர், மின்னூர், மேல்பள்ளிப்பேட்டை, வடபுதுப்பேட்டை, விண்ணமங்கலம், வெங்கிலி, வேப்பன்குப்பம்.

இங்கு ஒரு ஆரம்ப சுகாதார நிலையமும், அரசினர் மேல்நிலைப் பள்ளியும் உள்ளது.


</doc>
<doc id="192254" url="https://ta.wikipedia.org/wiki?curid=192254" title="குல்மார்க்">
குல்மார்க்

குல்மார்க் (Gulmarg) சம்மு காசுமீர் மாநிலத்தின் பாரமுல்லா மாவட்டத்தில் அமைந்துள்ள கோடைவாழிடம் ஆகும்.

இது ஸ்ரீநகரிலிருந்து 52 கிலோமீட்டர் தொலைவில் 2,690 மீட்டர் உயரத்தில் இருக்கிறது..

2001 மக்கட்தொகை கணக்கெடுப்பின்படி இங்கு 664 பேர் வசிக்கின்றனர். கடுமையான பனிப்பொழிவின் காரணமாய் பெரும்பாலானோர் இரவில் வெளியேறிவிடுவர். சுற்றுலாப்பயணிகளும் அதைச் சார்ந்த தொழில் செய்பவர்களுமே இரவில் தங்குவதுண்டு. மக்களட்தொகையில் 99 % ஆண்கள் 1% பெண்கள். இந்தியாவின் தேசிய சராசரி கல்வியறிவான 59.5 5 விட இவர்களில் கல்வி அறிவு அதிகம். இவர்களின் கல்வியறிவு 96 %. ஆண்களின் கல்வியறிவு 97 % , பெண்கள் 22% கல்வியறிவு. இங்கு 6 வயதிற்குக் கீழ் உள்ள குழந்தைகள் எவரும் இல்லை.

குல்மார்க்கின் பழைய பெயர் கெளரிமார்க். இதற்குக் கடவுள் சிவனின் மனைவி என்று பொருள். குல்மார்க் அரசர்களின் கோடைவாசஸ்தலமாக இருந்தது. இங்கு மன்னர்கள் யுசூப் ஷா சாக் மற்றும் ஜகாங்கீர் ஆகியோர் கோடைக்காலங்களில் வந்து தங்கிச் செல்வர். மன்னர் யுசூப் ஷா சாக் "கெளரிமார்க்" என்ற பெயரை "குல்மார்க்" என்று மாற்றினார். குல்மார்க் எனில் பூக்களின் இடம் என்று பொருள். ஆங்கிலேயர்களின் கோடைவாசஸ்தலமாக இது விளங்கியது. இங்கு பனிப்பொழிவு அதிக அளவில் இருக்கும். மேலும் இது இந்திய-பாகிஸ்தானிய எல்லைக் கோட்டிற்கு அருகில் அமைந்துள்ளது.


</doc>
<doc id="192262" url="https://ta.wikipedia.org/wiki?curid=192262" title="வேதாத்திரி மகரிஷியின் பொன்மொழிகள் 5000 (நூல்)">
வேதாத்திரி மகரிஷியின் பொன்மொழிகள் 5000 (நூல்)

வேதாத்திரி மகரிஷியின் பொன்மொழிகள் 5000 என்ற நூல் மன்னார்குடி பானுகுமார் என்பவரால் எழுதப்பெற்றதாகும். வேதாத்திரி மகரிஷியின் நூற்றாண்டு விழா நினைவாக விஜயா பதிப்பகம் வெளியிட்டுள்ளது.

அகத்தாய்வு முதல் சித்துவரை 264 தலைப்புகளில் வேதாத்திரி மகரிஷியின் பொன்மொழிகளை இந்நூல் விவரிக்கின்றது.


</doc>
<doc id="192263" url="https://ta.wikipedia.org/wiki?curid=192263" title="ஜவகர் குகை">
ஜவகர் குகை

ஜவகர் சுரங்கப் பாதை ("Jawahar Tunnel" அல்லது "Banihal Tunnel"), ஸ்ரீநகருக்கும் ஜம்முவிற்கும் இடையே அமைந்துள்ள ஒரு சுரங்கப் பாதை ஆகும். இந்தியாவின் முதல் பிரதமர் ஜவகர்லால் நேருவின் நினைவாக இப்பெயர் சூட்டப்பட்டது. ஆண்டு முழுவதும் போக்குவரத்து வசதிக்காக 1954 ஆம் ஆண்டில் செருமனியைச் சேர்ந்த ஆல்பிரட் குன்சு, சி. பாரெசெல் ஆகியோரால் வடிவமைக்கப்பட்டு உருவாக்கப்பட்டது. இது 22 டிசம்பர் 1956 முதல் போக்குவரத்துப் பயன்பாட்டில் உள்ளது. இதன் மொத்த நீளம் 2.85 கிலோமீட்டர். பானிகால் மற்றும் குவாசிகுண்ட் தேசிய நெடுஞ்சாலை எண் 44-இல் அமைந்துள்ளது. 

இந்தியாவின் எல்லைப்புற சாலைகள் அமைப்பால் 1960 -ல் மேம்படுத்தப்பட்டது. இது 150 வாகனங்கள் செல்லும் விதம் வடிவமைக்கப்பட்டது. ஆனால் தற்போது தினமும் 7,000 வாகனங்கள் இந்தக்குகையைக் கடந்து செல்கின்றன. மேம்படுத்தப்பட்டபின் காற்று உட்புகும் வசதி அமைக்கப்பட்டது. மேலும் மாசடைதல், வெப்பநிலை ஆகியவற்றை உணரும் உணரிகள் (sensors) பொருத்தப்பட்டுள்ளன. அவசரத் தேவைக்கான தொலைபேசி வசதியும் இதனுள் இணைக்கப்பட்டுள்ளது. 

24 மணி நேரமும் ராணுவத்தினரால் இது கண்காணிக்கப்படுகிறது. புகைப்படம் எடுப்பதோ அல்லது காணொளிப் படம் எடுப்பதோ முற்றிலும் தடை செய்யப்பட்டுள்ளது. இதனுள் செல்லும் போது ஒரே சீரான வேகத்தில் செல்ல வேண்டும். படம்பிடிக்கருவிகள் மூலம் இக்குகையினுள் செல்லும் வாகனங்கள் தொடர்ந்து கண்காணிக்கப்படுகிறது.

2009 வரை நள்ளிரவு முதல் காலை 8 மணி வரை பொதுமக்களின் வாகனங்கள் தடைசெய்யப்பட்டிருந்தது. தற்போது 24 மணிநேரமும் வாகனங்கள் பயணிக்கலாம்.



</doc>
<doc id="192264" url="https://ta.wikipedia.org/wiki?curid=192264" title="கடவுளும் கருமையமும் (நூல்)">
கடவுளும் கருமையமும் (நூல்)

கடவுளும் கருமையமும் நூல் தத்துவஞானி வேதாத்திரி மகரிஷியால் எழுதப்பட்டதாகும். இந்நூலை வேதாத்திரி பதிப்பகம் வெளியிட்டுள்ளது.

தமிழ்நாடு டாக்டர் எம்.ஜி.ஆர் மருத்துவப் பல்கலைக் கழகத்தின் துணைவேந்தர் சி. வி. பிரம்மானந்தம் அணிந்துரை எழுதியுள்ளார்.



</doc>
<doc id="192266" url="https://ta.wikipedia.org/wiki?curid=192266" title="பாரமுல்லா">
பாரமுல்லா

பாரமுல்லா (Baramulla) நகரம் இந்தியாவின் ஜம்மு காஷ்மீர் மாநிலத்தில் உள்ளது. இது ஜீலம் நதிக்கரையில் அமைந்துள்ளது. இந்நகரத்தின் பழைய பெயர் வரஹமுல்லா ஆகும்.

வராஹமுல்லா இதன் பழைய பெயர்.இந்துமதப் புராணங்களின் படி விஷ்ணு பன்றி அவதாரம் எடுத்து மலையைக் குடைந்து நீரைக் கொண்டுவந்ததால் வரஹமுல்லா (வரஹா: பன்றி , முல்: ஆழம் அல்லது வேர்) என்று பெயர்.
இங்கு முகலாய மன்னர்கள் அடிக்கடி வந்துள்ளனர். கோடைக்காலத்தில் காஷ்மீர் பள்ளத்தாக்கிற்குச் செல்லும் மன்னர்கள் பாரமுலாவில் தங்கிச் செல்வது வழக்கம். அக்பர் 1508 ஆம் ஆண்டிலும் ஜகாங்கீர் 1620 ஆம் ஆண்டிலும் இங்கே தங்கிச் சென்றதாக வரலாற்றுக் குறிப்புகள் உண்டு. மேலும் சீன யாத்ரீகர்களும் இங்கே வந்துள்ளனர். ஜம்மு காஷ்மீர் மாநிலத்தின் முக்கியமான நகராக இது கருதபடுகிறது. ஜம்மு காஷ்மீர் பள்ளத்தாக்கின் நுழைவாயில் எனவும் இது அழைக்கப்படுகிறது.சமீப காலங்களில் சாலை வசதிகள் மேம்படுத்தப்பட்டுள்ளன. மேலும் புதிய பள்ளி மற்றும் கல்லூரிகளும் செயல்படுகின்றன. ஜீலம் நதியின் குறுக்கே பல பாலங்கள் கட்டப்பட்டுள்ளன. மேலும் இந்தப்பகுதியானது தொடர்வண்டி மூலம் இந்தியாவின் பிற பகுதிகளோடு போக்குவரத்து கொள்ளும் வசதி உள்ளது. இங்கு ஆப்பிள் சாகுபடி செய்யப்படுகிறது. ஸ்ரீநகரிலிருந்து 55 கிலோமீட்டர் தொலைவில் அமைந்துள்ளது.

2011 ஆம் ஆண்டின் மக்கட்தொகை கணக்கெடுப்பின் படி இங்கு கிட்டத்தட்ட 2,00,000 மக்கள் வசிக்கின்றனர். ஆண்கள் 55% மற்றும் பெண்கள் 45% உள்ளனர்.

ஸ்ரீநகர் விமான நிலையம் இங்கிருந்து 50 கிலோமீட்டர் தொலைவில் அமைந்துள்ளது.

இங்கு இந்தி, காஷ்மீரி, குஜ்ஜாரி, பஞ்சாபி மற்றும் உருது மொழிகள் இங்கு புழக்கத்தில் உள்ளன.

காஷ்மீர் பள்ளத்தாக்கில் பாரமுல்லா தொடர்வண்டி நிலையம் கடைசித் தொடர்வண்டி நிலையமாக உள்ளது. இது ஸ்ரீநகர் தொடர் வண்டி நிலையத்திலிருந்து 119 கிலோமீட்டர் தொலைவில் உள்ளது. இந்தப் பாதையானது பிர் பாஞ்சல் மலைத்தொடர் வழியாகச் செல்கிறது.

பாரமுல்லாவானது படான், உரி, ஸோபோர், குல்மார்க் மற்றும் டேங்மார்க் ஆகிய பகுதிகளோடு நல்ல சாலை வசதிகளுடன் இணைக்கப்பட்டுள்ளது. இது ஸ்ரீநகர் நகரத்தோடும் சாலை மூலம் இணைக்கப்பட்டுள்ளது. இங்கிருந்து முஸாபராபாத் செல்லும் சாலை 2005 -ல் மீண்டும் திறக்கப்பட்டாலும் பொதுமக்களின் பயன்பாடு தடைசெய்யபட்டுள்ளது.


</doc>
<doc id="192268" url="https://ta.wikipedia.org/wiki?curid=192268" title="புற்றுநோய்க்கு கதிர் தடுப்பு மருத்துவம்">
புற்றுநோய்க்கு கதிர் தடுப்பு மருத்துவம்

அம்மையநோய், இளம்பிள்ளைவாதம் போன்ற பல நோய்கள் வராமல் தடுப்பதற்கு தடுப்பு மருந்துகள் தரப்படுவதுபோல புற்றுநோய்க்கு கதிர் தடுப்பு மருத்துவம் (radio immunotherapy for cancer) மேற்கொள்ளப்படுகிறது. அதிகம் கேடு விளைவிக்காத கதிர் ஐசோடோப்பால் குறியிடப்பட்ட எதிர்பொருள் (Antibody ) கொடுக்கப்படும்போது அது புற்றை மட்டுமே தாக்கி, அங்கு கதிர்வீச்சினை வெளிப்படுத்தி புற்றைமட்டும் அழிக்கிறது இந்தக் கதிர் தடுப்பு மருத்துவம். சில புற்று உயிரணுக்கள் சிறப்பான சில ஆன்றிஜன்களைக் (Antigen) கொண்டுள்ளன. இவ் உயிரணுக்கள் புற்றினை எதிர்த்துத் தாக்கும் எதிர்பொருளை தோற்றுவிக்கின்றன. இந்த எதிர்பொருள் கதிரியக்கமுள்ள ஐசோடோப்பால் குறியிடப்பட்டு நோயாளிக்குக் கொடுக்கும்போது, அவை புற்று உயிரணுக்களை அடைந்து, கதிர்வீச்சால் புற்று உயிரணுக்களை அழிக்கின்றன. இம்முறையே கதிர் தடுப்பு மருத்துவம் (Radioimmunotherapy-RIT ) எனப்படுகிறது.



</doc>
<doc id="192270" url="https://ta.wikipedia.org/wiki?curid=192270" title="எருமை">
எருமை



</doc>
<doc id="192281" url="https://ta.wikipedia.org/wiki?curid=192281" title="அறிவியல் நோக்கில் 100 ஆன்மீகச் சிந்தனைகள் (நூல்)">
அறிவியல் நோக்கில் 100 ஆன்மீகச் சிந்தனைகள் (நூல்)

அறிவியல் நோக்கில் 100 ஆன்மீகச் சிந்தனைகள் என்பது பானுகுமார் எழுதிய நூலாகும். இந்நூலை ராஜம் பதிப்பகம் வெளியிட்டுள்ளது. அரசு சிறப்புச் செயலாளர் த. சந்திரசேகரன் வாழ்த்துரை எழுதியுள்ளார். எஸ் ருத்ராப்தி அணிந்துரை எழுதியுள்ளார். மு நடனசபாபதி பாராட்டுரை எழுதியுள்ளார்.

இந்நூலில் ஆசிரியர் ஆலயம் என்றால் என்ன எனத்தொடங்கி ஓம் சாந்தி சாந்தி சாந்தி வரை நூறு செய்திகளைத் தொகுத்துள்ளார்.


</doc>
<doc id="192284" url="https://ta.wikipedia.org/wiki?curid=192284" title="அருளருவி பகுதி 2 (நூல்)">
அருளருவி பகுதி 2 (நூல்)

அருளருவி பகுதி 2 என்பது வேதாத்திரி மகரிஷியால் எழுதப்பெற்ற நூலாகும். இந்நூலை வேதாத்திரி பதிப்பகம் வெளியிட்டுள்ளது. இந்நூலுக்கு அணிந்துரையை மனவளக்கலைப் பேராசிரியர் புலவர் க தியாகராசன் எழுதியுள்ளார். 

இந்நூல் வேதாத்திரி மகரிஷி கிபி 1979ம் ஆண்டு மனவளக்கலைப் பயிற்சியை குற்றாலத்தில் நடத்திய பொழுது ஆற்றிய உரைகளின் இரண்டாவது தொகுப்பாகும். முதல் தொகுப்பு அருளருவி பகுதி 1 என்று வெளிவந்துள்ளது.



</doc>
<doc id="192285" url="https://ta.wikipedia.org/wiki?curid=192285" title="உண்மை நிலை விளக்கம் (நூல்)">
உண்மை நிலை விளக்கம் (நூல்)

உண்மை நிலை விளக்கம் எனும் நூல் வேதாத்திரி மகரிஷி எழுதியுள்ள நூலாகும். இதனை தனது 94வது வயதில் வேதாத்திரி எழுதியுள்ளதாக நிறைவுரையில் குறிப்பிட்டுள்ளார். உலக சமுதாய சேவா சங்கத்தின் தலைவர் எஸ்.கே.எம் மயிலானந்தன் பதிப்புரை எழுதியுள்ளார். அழகர் ராமானுஜம் அணிந்துரை எழுதியுள்ளார்.



</doc>
<doc id="192309" url="https://ta.wikipedia.org/wiki?curid=192309" title="கான்சுடன்டினோப்பிளின் வீழ்ச்சி">
கான்சுடன்டினோப்பிளின் வீழ்ச்சி

கான்சுடன்டினோப்பிளின் வீழ்ச்சி ("Fall of Constantinople"; துருக்கிய மொழி: İstanbul'un Fethi; கிரேக்கம் (மொழி): Άλωση της Κωνσταντινούπολης, Alōsē tēs Kōnstantinoupolēs) என்பது கிழக்கு உரோமைப் பேரரசின் தலைநகரான கான்சுடன்டினோப்பிள் ஒட்டோமான் பேரரசால் கைப்பற்றப்பட்ட நிகழ்வாகும். 21 வயது நிரம்பிய ஒட்டோமான் சுல்தான் இரண்டாம் மெகமுத் இந்நகரை முற்றுகையிட்டு கைப்பற்ற ஆணையிட்டான். இந்நகரைக் கிழக்கு உரோமைப் பேரரசு என்றழைக்கப்பட்ட பைசாந்தியத்தின் அரசன் பதினொன்றாம் கான்சுடன்டைன் காத்து நின்றான். இம்முற்றுகை ஏப்பிரல் 6, 1453 முதல் மே 29, 1453 வரை நடந்தது.

கான்சுடன்டினோப்பிளின் வீழ்ச்சி 1500 ஆண்டுகள் நீடித்த உரோமைப் பேரரசுக்கு முடிவு கட்டியது .. இந்நகர வீழ்ச்சி ஒட்டோமான் பேரரசு ஐரோப்பா நோக்கி முன்னேறுவதற்குக் குறுக்கே நின்ற சிறு தடையை நீக்கிவிட்டது. கான்சுடன்டினோப்பிளைக் கைப்பற்றியதும் ஒட்டோமான் சுல்தான் இரண்டாம் மெகமுத் ஒட்டோமான் பேரரசின் தலைநகராக இருந்த ஏடிரியானோபிளை (Adrianople) கான்சுடன்டினோப்பிளுக்கு மாற்றினார் . கான்சுடன்டினோப்பிளின் வீழ்ச்சிக்கு முன்னும் பின்னும் பல கிரேக்க, கிரேக்கரல்லாத அறிஞர்கள் நகரை விட்டு வெளியேறினார்கள். இவர்களில் பெரும்பாலோர் இத்தாலிக்குச் சென்றனர்.

கான்சுடன்டிநோப்பிளின் வீழ்ச்சியும் அதைத்தொடர்ந்து நிகழ்ந்த கிழக்கு உரோமைப் பேரரசின் (பைசாந்தியப் பேரரசு) வீழ்ச்சியும் ஐரோப்பிய இடைக்காலத்தின் முடிவு என சில வரலாற்று அறிஞர்கள் கருதுகிறார்கள்.

கான்சுடன்டினோப்பிள் உரோமைப் பேரரசர் முதலாம் கான்சுடன்டைனால் கிமு 330-இல் நிறுவப்பட்டதிலிருந்து பைசாந்தியப் (கிழக்கு உரோமை) பேரரசின் தலைநகராக இருந்துவந்தது. இந்நகரம் பல முறை முற்றுகைக்கு ஆளாகியிருந்தாலும் நான்காம் சிலுவைப்போரின் போது 1204-இல் ஒரு முறை மட்டும் எதிரிகளால் கைப்பற்றப்பட்டது. அவர்கள் உறுதியில்லாத இலத்தீன் அரசைக் கான்சுடன்டினோப்பிள் மற்றும் அதைச் சுற்றி இருந்த பகுதிகளில் நிறுவினார்கள். எஞ்சியிருந்த பைசாந்தியப் பேரரசு கிரேக்கர்களால் குறிப்பாக நைசியா (Nicaea), எப்பிரசு (Epirus), திரெபிசோந்து (Trebizond) ஆகிய பிரதேசங்களால் கைப்பற்றப்பட்டு ஆளப்பட்டது. மேற்கத்தியரான இலத்தீனரிடமிருந்து 1261-இல் நைசியா பகுதியினர் கான்சுடன்டினோப்பிளைக் கைப்பற்றினார்கள். அதன் பின் இந்நகரம் தொடர்ச்சியாக இலத்தீனர்கள், பல்கேரியர்கள், செர்பியர்கள், ஒட்டோமான் துருக்கியர்களால் தாக்கப்பட்டது. 1346-1349 வரை நீடித்த கரும் பிளேக்கு நோய் கான்சுடன்டினோப்பிள் நகர மக்களின் எண்ணிக்கையில் பாதி பேரைக் கொன்றது. பொருளாதாரச் சரிவு மற்றும் நான்காம் சிலுவைப்போரினால் பெருமளவு நிலம் பறிபோனது போன்றவற்றால் இந்நகரின் மக்கள் தொகை பெருமளவு குறைந்தது. அதனால் 1453-இல் இந்நகரம் பல சுவர்களால் காக்கப்பட்டு, நிலங்களால் பிரிக்கப்பட்ட கிராமத் தொகுதி போன்று இருந்தது. நகரின் பாதுகாப்பு அரணாகத் தியொடோசியசு மன்னன் காலத்தில் கட்டப்பட்ட சுவர் இருந்தது.

மேலும், 1450-ஆம் ஆண்டளவில் பைசாந்தியப் பேரரசு மிகவும் தளர்ச்சியுற்ற நிலையில் இருந்தது. கான்சுடன்டினோப்பிள் நகருக்கு வெளியே ஒரு சில சதுர மைல் நிலப்பகுதி, மார்மரா கடலில் "இளவரசர் தீவுகள்", மிசுத்ராசு நகரை மையமாகக் கொண்ட பெலொப்பொனேசு பிரதேசம், கருங்கடல் கரையில் திரெபிசோந்து பகுதி ஆகிய பிரதேசங்கள் மட்டுமே பேரரசின் நிலப்பகுதியாக இருந்தன.

சுல்தான் இரண்டாம் மெகமுத் 1451-இல் பதவிக்கு வந்தார். அப்போது இவருக்கு 19 வயது என்று நம்பப்படுகிறது. வயதில் இளையவராயிருந்த மெகமுத் ஆட்சியின் போது, கிறித்தவ கட்டுப்பாட்டில் இருந்த பால்கன், எசீயன் (Aegean) பகுதிகளுக்கு எந்த ஆபத்தும் ஏற்படாது என்றுதான் பலர் நினைத்தனர்.. இவரது அரசவைக்கு வந்த தூதுவர்களிடம் மெகமுதுவால் நல்லெண்ண அடிப்படையில் கொடுக்கப்பட்ட உறுதிகளும் அந்த நம்பிக்கையை வளர்த்தது . ஆனால் மெகமுத் மேற்கொண்ட நடவடிக்கைகளோ அவர் தனது அரசை விரிவுபடுத்த முனைந்ததை வெளிப்படையாகக் காட்டின. 1452-இல் மெகமுத் தனது இரண்டாவது உருமேலி (Rumeli) கோட்டையை ஐரோப்பிய பகுதியில் கான்சுடன்டினோப்பிளுக்கு பல மைல்கள் வடக்கே பொசுபோரசு நீரிணையில் கட்டினார். இது இவரது கொள்ளு தாத்தா பயேசித் ("Bayezid") என்பவர் ஆசியப்பகுதியில் ஏற்கெனவே கட்டியிருந்த அனாதொலு (Anadolu) கோட்டைக்கு நேர் எதிரே இருந்தது. இரண்டு கோட்டைகளையும் பிரித்தது பொசுபோரசு நீரிணையாகும். இதனால் ஒட்டோமான் துருக்கியர்கள் பொசுபோரசு நீரிணையை கட்டுக்குள் கொண்டுவந்தனர். இவ்வாறு கருங்கடல் பகுதியிலிருந்து சேனொவா குடியேற்றங்களிலிருந்து ("Genoese colonies") எந்த உதவியும் கான்சுடன்டினோப்பிளுக்கு இவர்களை மீறி வராமல் பார்த்துக்கொண்டனர். 1452, அக்டோபரில் இரண்டாம் மெகமுத் தனது படைத்தளபதி துராக்கான் பெக்கை (Turakhan Beg) அழைத்துப் பெலோப்பொனேசுக்கு (Peloponnese) பெரும் படையுடன் சென்று, அப்படையை அங்கேயே நிறுத்தி, பைசாந்தியப் பேரரசனான 11-ஆம் கான்சுடன்டைன் பாலையோலோகோசு என்பவரின் சகோதரர்கள் தாமசு, திமறியசு ஆகிய ஆளுநர்கள் கான்சுடன்டினோப்பிளின் முற்றுகை நடக்கும் போது உதவிக்கு வராமல் இருக்க தடை ஏற்படுத்தினார்.. 
பைசாந்தியப் பேரரசர் பதினொன்றாம் கான்சுடன்டைன் பாலையோலோகோசு, மெகமுதுவின் நோக்கங்களை அறிந்து கொண்டார். பைசாந்தியத்தையும் கான்சுடன்டினோப்பிளையும் பாதுகாக்க மேற்கு ஐரோப்பாவை உதவிக்கு அழைத்தார். ஆனால் கிழக்கு மற்றும் மேற்கு திருச்சபைகளுக்கிடையே பல நூற்றாண்டுகளாக நிலவிவந்த பகையுணர்வின் காரணமாக, இவர் எதிர்பார்த்த உதவி கிட்டவில்லை. 1054-இல் கிழக்குத் திருச்சபையும் மேற்குத் திருச்சபையும் பிளவுபட்டதன் பின்னர், உரோமையில் இருந்த கத்தோலிக்க மதத்தலைவரான திருத்தந்தை கிழக்கில் இருந்த கிறித்தவர்கள் மீதும் ஆட்சியுரிமை கோரியதால் இரு சபைகளுக்கும் இடையே இழுபறிநிலை ஏற்பட்டிருந்தது. 1274-இல் பேச்சுவார்த்தை மூலம் சிறிய உடன்பாடு ஏற்பட்டது. அதன் விளைவாக, கிழக்குச் சபையைச் சார்ந்த சில பாலையோலோகோய் (Palaiologoi) அரசர்கள் மேற்கு சபையான இலத்தீன் திருச்சபையைச் சேர்ந்தனர். எட்டாம் சான் பாலையோலோகோசு ("John VIII Palaiologos") திருத்தந்தை நான்காம் இயூச்சின் (Pope Eugene IV) உடன் பேச்சுவார்த்தை நடத்தி புளோரன்சு மன்றம் மூலம் 1439-இல் இரு திருச்சபைகளும் ஒன்றிணைய ஆதரவு அளிப்பதாக அறிவித்தார். ஆனால் இரு திருச்சபைகளின் ஒன்றிணைவை எதிர்த்தவர்களும் இருந்தார்கள். இவர்கள் கான்சுடன்டினோப்பிளில் பெரும் எதிர்ப்பு பரப்புரையில் ஈடுபட்டனர். கிழக்குத் திருச்சபையின் மக்கள், தலைவர்கள் ஆகியோர் நடுவே திருச்சபை ஒன்றிணைவுக்கு ஆதரவு அல்லது எதிர்ப்பு என்று பிரிவு தோன்றியது. 1204-ஆம் ஆண்டு இலத்தீன் சபையினர் கான்சுடன்டினோபுளைச் சூறையாடிய நிகழ்ச்சியை மக்கள் மறக்கவில்லை. எனவே, கிரேக்க சபையினருக்கும் இலத்தீன் சபையினருக்கும் இடையே நிலவிய பகைமையின் காரணமாகத் திருச்சபை ஒன்றிணைவு முயற்சி தோல்வியில் முடிந்தது. இதனால் திருத்தந்தை ஐந்தாம் நிக்கோலசும் மேற்குத் திருச்சபை ஆட்சியாளர்களும் பெரும் ஏமாற்றம் அடைந்தனர்.
1452-இல் சுல்தான் இரண்டாம் மெகமுத் உருமேலி கோட்டையைக் கட்டி முடித்ததும், கான்சுடன்டினோப்பிளைத் தாக்கிக் கைப்பற்றப் போகிறார் என்பது உறுதியாயிற்று. இந்த ஆபத்தை உணர்ந்தார் பைசாந்திய மன்னர் 11-ஆம் கான்சுடன்டைன் பாலையோலோகோசு. உடனே மன்னர் உரோமைக்குக் கடிதம் எழுதி, திருத்தந்தை ஐந்தாம் நிக்கோலாசிடம் உதவி கோரினார். கிழக்கு மற்றும் மேற்குத் திருச்சபைகளின் ஒன்றிணைவுக்குத் தாம் ஆதரவு அளிப்பதாக உறுதிகூறினார். 1452, திசம்பர் 12-ஆம் நாள் கூடிய அரசவை மன்றம் சபை ஒன்றிணைவுக்கு அரைகுறை மனதோடு ஆதரவு அளித்திருந்தது. கான்சுடன்டைன் மன்னன் தம்மிடம் உதவிகோரி வந்ததைக் கண்ட திருத்தந்தை நிக்கோலசுக்கு இது ஒரு நல்ல தருணமாய் அமைந்தது என்றாலும், பைசாந்தியப் பேரரசர் நினைத்த அளவுக்கு ஐந்தாம் நிக்கோலசுக்கு மேற்கு ஐரோப்பிய அரசர்களிடம் செல்வாக்கு இருக்கவில்லை. திருத்தந்தையின் செல்வாக்கு அதிகரிப்பதை சில நாட்டு ஆளுநர்கள் விரும்பவுமில்லை. மேலும் மேற்கு ஐரோப்பாவில் நிகழ்ந்த பல போர்களின் காரணமாகப் பல நாடுகள் கான்சுடன்டினோப்பிளைக் காப்பாற்ற படைகளை அனுப்ப முன்வரவில்லை. இங்கிலாந்தும் பிரான்சும் நூறாண்டுப் போர் காரணமாகத் தளர்ச்சியுற்றிருந்தன. எசுப்பானியா நாடு முசுலிம்களை எதிர்த்துப் போரிட்டு அவர்களை எசுப்பானியாவிலிருந்து வெளியேற்றும் முயற்சியின் ("Reconquista") இறுதிக்கட்டத்தில் இருந்தது. செருமானிய பிரதேசங்கள் தமக்குள்ளேயே சண்டைபோட்டுக் கொண்டிருந்தன. அங்கேரி மற்றும் போலந்து நாடுகள் முசுலிம் படைகளால் வார்னா சண்டையில் ("Battle of Varna") 1444-இல் முறியடிக்கப்பட்டிருந்தன. சில படைகள் வடக்கு இத்தாலியின் கடல் வர்த்தகப் பிரதேசங்களிலிருந்து கான்சுடன்டைனுக்கு உதவ வந்தன. ஆயினும், வந்தாலும் அவை ஒட்டோமான்களின் படைபலத்துடன் ஒப்பிடும் போது மிகக்குறைவு ஆகும். செனோவா ("Genoa") பகுதியிலிருந்து சோவானி சுசுதினியானி (Giovanni Giustiniani) என்பவர் தாமே முன்வந்து, 700 படை வீரர்களோடு சனவரி, 1453-இல் வந்து சேர்ந்தார்.. இவர் பாதுகாப்புச் சுவர் உள்ள நகரத்தைக் காப்பதில் கைதேர்ந்தவராக இருந்ததால் நகரின் சுவர் சார்ந்த நிலப்பகுதிகளைப் பாதுகாக்கும் பொறுப்பு உடனடியாக இவருக்குத் தரப்பட்டது. இச்சமயத்தில், கான்சுடன்டினோப்பிள் நகர் அமைந்திருந்த துறைமுகப் பகுதியான "தங்கக் கொம்பு" ("Golden Horn") பகுதியில் நிறுத்தப்பட்டிருந்த வெனிசு குடியரசுக் கப்பல்களின் தலைவர்கள், தம் நாடு அனுமதித்தால் தாம் போரில் கான்சுடன்டைனுக்கு ஆதரவாக உதவி செய்வதாக முன்வந்தனர். திருத்தந்தை நிக்கோலசு மூன்று கப்பல்களை உணவுப் பொருள்களோடு அனுப்புவதற்கான வேலைகளில் ஈடுபட்டார். இக்கப்பல்கள் 1453, மார்ச்சு மாத கடைசியில் புறப்பட்டன.

இச்சமயத்தில் கான்சுடன்டினோப்பிளுக்கு என்ன வகையான உதவிகள் செய்யலாம் என வெனிசு குடியரசில் ஆலோசனை நடந்தது. குடியரசின் ஆட்சியவை கப்பற்தொகுதி ஒன்றை அனுப்ப முடிவெடுத்தது. இது தாமதமாக ஏப்பிரல் கடைசியில் புறப்பட்டது. இதனால் இப்படை போரில் பங்கேற்க முடியவில்லை . கான்சுடன்டினோப்பிளை காக்க சொவானி சுசுதினியானி வந்து சேர்ந்த சமயத்தில், கான்சுடன்டைனுக்கு உதவுவதாக உறுதியளித்திருந்த சுமார் 700 இத்தாலிய வீரர்கள் தமது ஏழு கப்பல்களோடு கான்சுடன்டினோப்பிளை விட்டுச் சென்றுவிட்டனர். இதுவும் கான்சுடன்டினோப்பிளின் மன உறுதியைக் குலைக்கக் காரணமாயிற்று. கான்சுடன்டைன் அரசன் ஒட்டொமான் பேரரசனான மெகமுத் சுல்தானின் படையெடுப்பைத் தவிர்க்கும் வண்ணம் அரசியல் உத்தியைக் கையாண்டு, பரிசுப் பொருட்களோடு தூதுவர்களை அனுப்பிப் பார்த்தார். ஆனால் அத்தூதுவர்கள் சுல்தானின் ஆணைப்படி கொலை செய்யப்பட்டார்கள் .

"தங்கக் கொம்பு" நீர்ப் பகுதியில் இருந்து கப்பற்படை தாக்குதல் நிகழக்கூடும் என அஞ்சியதால் கான்சுடன்டைன் ஆணையின் படி துறைமுகத்தில் சங்கிலி கட்டப்பட்டது. இந்தச் சங்கிலி மரத்துண்டுகளில் கட்டப்பட்டு நீரில் மிதக்கவிடப்பட்டது. இது துருக்கிய கப்பல்களைத் துறைமுகத்தில் "தங்கக் கொம்பு" பகுதிக்குள் நுழையவிடாமல் தடுக்கும் அளவு ஆற்றல் மிக்கது. வெளிநாட்டு உதவி வரும் வரை முற்றுகையை தாக்குபிடிக்க இது உதவும் என கருதப்பட்டது 1204-இல் நான்காம் சிலுவைப்போரில் பங்குபெற்ற எதிரிப் படைகள் நகரின் நிலப்பகுதியில் அமைந்திருந்த பாதுகாப்புச் சுவர்களைத் தவிர்த்துவிட்டு, நீர்ப் பகுதியில் "தங்கக் கொம்பு" சுவரை உடைத்துக்கொண்டு உள்நுழைந்தன என்பதால் இந்த உத்தி பின்பற்றப்பட்டது. மற்றொரு உத்தியாக, வடக்குப் பகுதியில் அமைந்த நிலச் சுவர்கள் செப்பனிடப்பட்டு பலப்படுத்தப்பட்டன.

கான்சுடன்டிநோப்பிளை பாதுகாத்த படையின் பலம் குறைவு. மொத்தமிருந்த 7000 வீரர்களில் 2000 பேர் வெளிநாட்டு வீரர்கள் . முற்றுகையின் போது நகரத்தில் 50,000 மக்கள் இருந்திருக்கலாம் என கருதப்படுகிறது . இவர்களில் சுற்றியுள்ள பகுதிகளில் இருந்து தஞ்சம் அடைந்தவர்களும் அடக்கம். கான்சுடன்டின்நோபிளில் இருந்தவரும் கான்சுடன்டைன் மன்னனிடமிருந்து சம்பளம் வாங்கியவருமான டோர்கனோ (Dorgano) என்ற துருக்கிய தளபதி கடலைப் பார்த்தபடி இருந்த நகரின் பகுதியைக் காத்து நின்றார். அவருக்குக் கீழ் போரில் பங்கேற்ற பல துருக்கியர்கள் பைசாந்திய அரசனுக்குப் பற்றுள்ளவர்களாக இருந்து நகரைக் காக்க நடந்த போரில் உயிர் இழந்தனர்.

ஒட்டோமான்களிடம் அதிக படை பலம் இருந்தது, அண்மையில் நிகழ்ந்த ஆய்வுகளின்படியும் ஒட்டோமான் ஆவணக் கிடங்கு ஆதாரங்களின் படியும் அவர்களிடம் 50,000 முதல் 80,000 வரையிலான படை வீரர்கள் இருந்திருக்கலாம் எனத் தெரிகிறது. இதில் 5,000 லிருந்து 10,000 வரையானவர்கள் சிறப்பு காலாட்படை வீரர்கள் . ஆயிரக்கணக்கான கிறித்தவ வீரர்களும் ஒட்டோமான் படையில் இருந்தனர். அவர்களுள் 1,500 செர்பிய குதிரைப்படை வீரர்களும் உள்ளடங்குவர். செர்பிய ஆளுநராக இருந்த டூரட் பிராங்கோவிச் என்பவர் சுல்தானுக்குக் கடமைப்பட்டிருந்ததால் குதிரைப் படைவீரர்களை அனுப்பி சுல்தானுக்கு உதவிசெய்ய வேண்டியதாயிற்று. அதற்கும் ஒருசில மாதங்களுக்கு முன்னர், அதே செர்பிய ஆளுநர்தான் பைசாந்திய மன்னனுக்கும் உதவி செய்து, கான்சுடன்டினோப்பிள் நகரப் பாதுகாப்புச் சுவர்களைப் பலப்படுத்தப் பணம் கொடுத்தார் என்பதும் கருதத்தக்கது. கான்சுடன்டினோப்பிளின் முற்றுகையை விவரிக்கின்ற சில மேற்கத்திய எழுத்தாளர்கள் சுல்தானின் படைபலத்தை மிகைப்படுத்திக் கூறுவதுபோல் தெரிகிறது. சுல்தானின் படையில் 120 ஆயிரம் வீரர்கள் இருந்ததாக ஓர் ஆசிரியரும், 200 ஆயிரம் வீரர்கள் இருந்ததாக வேறொருவரும், 300 ஆயிரம் வீரர்கள் என்று மற்றொருவரும் கூறுகின்றனர்.

மெகமுத் கடல் பகுதியிலிருந்து நகர முற்றுகைக்காகக் கப்பல்களை உருவாக்கினான் . அக்காலத்தில் வாழ்ந்தவர்களின் கணக்குப்படி ஒட்டோமான்களின் கடற்படையின் பலம் 100 கப்பல்களிருந்து 450 ஆகும். சமீபத்திய ஆய்வின் படி கப்பற்படையின் பலம் 126 ஆக இருந்திருக்கலாம் என கருதப்படுகிறது. இதில் 6 பெரிய போர் கப்பல்கள் 10 வழக்கம்போல் அளவுடைய போர் கப்பல்கள் 15 சிறிய போர் கப்பல்கள் 75 பெரிய துடுப்பு படகுகள், 20 குதிரை ஏற்றும் கப்பல்கள் . முற்றுகைக்கு முன் ஒட்டோமான்கள் நடுத்தர ரக பீரங்கிகள் செய்யக்கூடியவர்கள் என அறியப்பட்டிருந்தது. ஆனால் சில பீரங்களின் வீச்சு எதிராளிகள் நினைத்ததை விட அதிகமாக இருந்தது. ஒட்டோமான்களின் இந்தப் புதிய ரக பீரங்கிக்குக் காரணம் அர்பன் என்பர் ஆவார். சிலர் இவர் அங்கேரியர் என்றும் சிலர் செருமானியர் என்றும் கூறுகின்றனர் . அர்பன் வடிவமைத்த பாசில்லா என்ற பீரங்கி 27 அடி நீளமுள்ளது. இது 600 பவுண்டு (272 கிலோ) உடைய பாறையை (பாறை\கல் குண்டை) ஒரு மைலுக்கு அப்பால் தூக்கி வீசும் திறன் உடையதாக இருந்தது . 

அர்பன் முதலில் பைசாந்தியர்களை அணுகி அவர்களுக்குச் சேவை செய்ய முனைந்ததாகவும் அவர்களால் அர்பனை வேலைக்கமர்த்தும் அளவு பணம் இல்லாததால் அவர் மெகமுதை அணுகியதாகவும் சொல்லப்படுகிறது. அவர் தன்னுடைய ஆயுதம் பாபிலோனின் சுவர்களை கூடத் தகர்க்க கூடியது என்று மெகமுதிடம் கூறினார். மெகமுத் அவருக்கு வேண்டிய பணம் மற்றும் பொருட்களைக் கொடுத்தார். மூன்றே மாதத்தில் அர்பன் பீரங்கியை ஏட்டிரினோபிள்ளில் (Adrianople) கட்டிமுடித்தார். இதை 60 எருதுகள் கொண்டு கான்சுடன்டினோப்பிளுக்கு இழுத்து வந்தான். துருக்கியர்களின் முற்றுகைக்கு உதவும் பல பீரங்களையும் அர்பன் உருவாக்கினார் . 
அர்பனின் பீரங்களில் சில பின்னடைவுகள் இருந்தன. அவற்றை வெடிக்க தயார் செய்ய மூன்று மணி நேரங்கள் ஆனது, பீரங்கிகுண்டுகள் (பீரங்கி குண்டுகளாகப் பயன்பட்ட கற்கள் அல்லது பாறைகள்) குறைந்த அளவே கிடைத்தது. முன்பு ஏற்படுத்தப்பட்ட வார்ப்பாலை 150 மைல்கள் (240 கிலோ மீட்டர்) தள்ளி இருந்ததால் மெகமுத் கடுமையான சிரமங்களுக்கிடையே தன் பெரும் பீரங்கிகளுக்கான பொருட்களைக் கொண்டு வர வேண்டியதாக இருந்தது. அர்பன் வடிவமைத்த பெரிய பீரங்கியுடன் எப்போதும் 60 எருதுகளும் 400 வீரர்களும் இருக்கவேண்டும் . 

மெகமுத் முதலில் தியடோசியன் (Theodosian) சுவர்களை தாக்கத் திட்டமிட்டார். மேற்கில் இருந்து யாரும் கான்சுடன்டினோப்பிளை தாக்காமல் இருப்பதற்காகப் பல சுவர் தொகுப்புகளும் அகழிகளும் இருந்தன, இதுவே தண்ணீரால் சூழப்படாத இடமாகும். இவருடைய படை வீரர்கள் ஏப்பிரல் 2, 1453 அன்று கான்சுடன்டினோப்பிளுக்கு வெளியே முகாம் அமைத்து தாக்குதலுக்குத் தயார் ஆயினர். தங்க கொம்பு பகுதியில் சுல்தானின் கப்பல் படைகள் சூழ்ந்தன. மேற்கு பகுதியில் தைகசு நகரத்திற்கு தெற்கே தொடங்கி மர்மரா ( Marmara) கடல் பகுதி வரை சுல்தானின் தளபதிகளில் ஒருவரான இசாக் பாசாவின் (Ishak Pasha) படைகள் முகாமிட்டன. மேற்கு பகுதியில் தைகசு (Lycus) ஆற்றிற்கு வடக்கே சுல்தானின் தளபதிகளில் ஒருவரான கர்ச்சா பாசாவின் (Karadja Pasha) படைகள் முகாமிட்டன. சுல்தான் மெகமுத் மெசடேசியோ (Mesoteichion) பகுதிக்கு அருகில் தண்டு இறக்கினார் (முகாமிட்டார்). தங்க கொம்புக்கு வடக்கே சகன் பாசா (Zagan Pasha) முகாம் அமைத்தார். தங்க கொம்பு சதுப்பு நிலத்தில் அமைக்கப்பட்ட சாலை தகவல் தொடர்புக்குப் பயன்படுத்தப்பட்டது ..

நகரம் 20 கிமீ நீள சுவர்களைக் கொண்டிருந்தது. இதில் தியடோசியன் சுவர் 5.5 கிமீ நீளமுடையதாகவும் தங்க கொம்பு பகுதி சுவர் 7 கிமீ நீளமுடையதாகவும் மர்மரா கடல் பகுதி சுவர் 7.5 கிமீ நீளமுடையதாகவும் இருந்தது. அக்காலத்தில் இதுவே பலமான சுவர்களைக் கொண்ட கோட்டையாகும். இச்சுவர்கள் எட்டாம் ஜான் காலத்தில் மராமரத்து செய்யப்பட்டு இருந்தது இந்நகரை காத்தவர்களுக்கு ஐரோப்பியர்களின் உதவி வரும் வரை முற்றுகையைதாக்கு பிடிக்கலாம் என்ற நம்பிக்கையை அளித்தது . மேலும் பைசாந்தியர்களிடம் 26 போர் கப்பல்கள் இருந்தன. இவற்றில் ஐந்து செனோவா நாட்டாராது, ஐந்நு வெனிசு நாட்டாரது, 3 வெனிசியன் கடற்பயணிகளுடையது, ஒன்று அராகன் நாட்டாரது, ஒன்று பிரான்சு நாட்டாரது 10 பைசாந்தியருடையது ஆகும் . ஏப்பிரல் 5 சுல்தான் தன் கடைசி படை வீரர்களுடன் முற்றுகையை தொடங்கினார் . எல்லா சுவர்களையும் காக்க படை வீரர்கள் எண்ணிக்கை போதாது என்பதால் வெளிப்புற சுவரை மட்டும் காப்பது என்று முடிவாகியது. கான்சுடன்டின் மெசடேசியோ பகுதியிலுள்ள நடுபகுதி சுவரைக் கிரேக்க படை வீரர்களுடன் காத்தார். இப்பகுதியில் தைகசு ஆறு குறுக்கிடுவதால் இப்பகுதி சுவரின் காப்பு வலு குன்றியதாகவும் எதிரிகளின் தாக்குதல் பலமாக இவ்விடத்தில் நிகழாம் என்றும் கருதப்பட்டது. செவோனி அரசருக்கு வட பகுதியைக் காத்து நின்றார். முற்றுகை தொடங்கிய பின் இவர் அரசர் காத்து நின்ற பகுதிக்கு மாற்றப்பட்டு அரசருடன் இணைந்து போர் புரிந்தார். தான் காத்துநின்ற சாரியசு (Charisius) கதவு பகுதியைப் போகியார்டி(Bocchiardi) சகோதரர்கள் பொறுப்பில் விட்டு விட்டார். மினோட்டோ, வெனிசிய பயணிகள், தியோடர் கரிசுடோ, லாங்கசுகோ சகோதர்கள், பேராயர் லியனார்டோ ஆகியோர் பிளாசர்னே அரண்மனையை காத்தனர். அரசருக்குத் தெற்கே செனோவா வீரர்களுடன் காடநியோவும்(Cataneo) கிரேக்க வீரர்களுடன் தியோபிளசும் (Theophilus) பேகே கதவை (Pegae Gate) காத்து நின்றார்கள். பேகே கதவிலிருந்து தங்க கதவு வரையான பகுதியைப் பிலிப்போ கான்டரினியும் (Filippo Contarini) திடோசியன் (Theodosian) சுவரின் தென் முனையை டிமெட்ரியசு காடாகுசென்சும் (Demetrius Cantacuzenus)காத்து நின்றார்கள். கடற்கரையோர சுவர்கள் குறைந்த காவலுடன் இருந்தன். கடற்கரை சுவர் பகுதியில் சேகப் கான்டரினி (Jacobo Contarini)சுடோன்டியன் (Stoudion) பகுதியையும் அவருக்கு இடது புறம் கிரேக்க துறவிகளும், இளவரசர் ஓர்கன்(Orhan) எலுதிரியசு (Eleutherius) துறைமுகத்தையும் காடலான் (Catalan) வீரர்கள் பெரிய அரண்மனையையும் கிறுத்துவ மதத்தலைவர் இசடோர் (Cardinal Isidore) தீபகற்பத்தின் முனையையும் காவல் காத்தனர். தங்க கொம்பின் தென்புறத்திலுள்ள சுவர்களைச் செனோவா , வெனிசிய படை வீரகள் காபிரிலே டிவிசனோ (Gabriele Trevisano) தலைமையில் காத்தனர். அல்விசோ டிடோ (Alviso Diedo) கப்பற்படையை தலைமையேற்று நடத்தினார். பைசாந்தியர்களிடமும் பீரங்கிகள் இருந்தன ஆனால் அவை ஒட்டோமான்களின் பீரங்களைவிட சிறியவை. மேலும் அவை வெடிக்கும் போது ஏற்படும் விசையால் பின்நகரும் போது சுவர்களைச் சேதப்படுத்தின.

முற்றுகையின் தொடக்கத்தில் மெகமுத் தன் படைகளை அனுப்பி நகருக்கு வெளியே உள்ள பைசாந்தியர்களின் இடங்களைப் பிடிக்க அனுப்பினார். போரபசு நீரிணையில் உள்ள கோட்டையான திரபியா (Therapia) மற்றும் சிறிய கோட்டைகள் சில நாட்களிலேயே கைப்பற்றப்பட்டன. மர்மரா கடலில் உள்ள இளவரசர் தீவைப் பால்டோகுலு (Baltoghlu) கடற்படை பிடித்தது . நகரின் சுவர்களை உடைக்க மெகமுத்தின் பெரிய பீரங்கிகள் மூலம் சில வாரங்கள் கடுமையாகத் தாக்குதல் நடத்தப்பட்டது. துல்லியமற்ற தாக்குதலாலும் பீரங்கிகளை அடுத்த வெடிக்குத் தயார்படுத்த காலதாமதமானதாலும் பைசான்டியர்கள் தாக்குதலுக்கு இடைபட்ட நேரத்தில் நகர சுவர்களைச் சீரமைத்தது பீரங்கி தாக்குதலால் ஏற்பட்ட பாதிப்பைக் குறைத்தது . 
தங்க கொம்பு நுழைவாயிலில் சங்கிலி உள்ள கட்டைகள் போடப்பட்டு இருந்ததால் சுலைமான் பால்டோகுலு (Baltoghlu) தலைமையிலான துருக்கிய கப்பற்படை உள் நுழைய முடியவில்லை. மேலும் இப்படையின் பணியானது எந்தக் கப்பலும் தங்க கொம்புக்குள் நுழையாமல் தடுப்பதே ஆகும். ஏப்பிரல் 20 அன்று கிறுத்துவர்களின் சிறு கப்பல் தொகுப்பு கடுமையான சண்டைக்கிடையில் தங்க கொம்பில் நுழைந்தன , இது பைசாந்தியர்களின் மன உறுதியை அதிகரித்தது, மெகமுத்துக்கு மனவுளைவை ஏற்படுத்தியது . பால்டோகுலு (Baltoghlu) கடுமையாகப் போராடினார் என்று மெகமுதிடம் அவரின் கீழ் அதிகாரிகள் கூறியதால் அவரின் உயிர் தப்பியது. இந்நிகழ்வுக்கு பின் சங்கிலியைச் சுற்றி செல்ல முடிவெடுத்த மெகமுத் தங்க கொம்புக்கு வடபுறம் வழவழப்பான கட்டைகள் கொண்ட சாலையை அமைத்துத் தன் கப்பல்களைத் தங்க கொம்பு பகுதிக்கு ஏப்பிரல் 22 அன்று கொண்டு சென்றார் . ஏப்பிரல் 28 அன்று தங்க கொம்பு பகுதியிலுள்ள ஒட்டோமான் கப்பல்களை தீ கப்பல்களை கொண்டு அழிக்கப் பைசான்டியர்கள் முயன்றனர். ஆனால் ஒட்டோமான்களுக்கு இது முன்பே தெரியும் என்பதால் கிறுத்துவ படை பெரியளவிலான சேதத்துடன் பின்வாங்கியது. இதனைல் நகர பாதுகாப்பு படை தங்க கொம்பு பகுதி சுவர்களில் பாதுகாப்பை பலப்படுத்த வேண்டிய சூழலுக்கு ஆளாயினர். ஏப்பிரல் 29 அன்று ஒட்டோமான் கைதிகள் 260 பேரின் தலைகள் சுவர்களில் வைத்து ஒட்டோமான்களின் கண் எதிரே வெட்டப்பட்டது . துருக்கியர்கள் நிலப்பகுதி சுவர் வழியாக உள்நுழைய பல முயற்சிகள் மேற்கொண்டனர். எல்லா முயற்சிகளிலும் கடுமையான சேதத்துடன் முறியடிக்கப்பட்டனர். 

ஒட்டோமான்களின் பல தாக்குதல்கள் முறியடிக்கப்பட்டதால் பாதுகாப்பு சுவரைச் சுரங்கம் மூலம் கடப்பது என முடிவாகி மே மத்தியிலுருந்து மே 25 வரை அதற்கான வேலைகள் நடந்தன. சுரங்கம் தோண்டும் பொறுப்பு சகன் பாசா (Zagan Pasha) மேற்பார்வையின் கீழ் நடந்தது. எனினும் பைசாந்தியர்கள் எதிர் சுரங்கம் அமைத்துத் துருப்புக்களை அனுப்பி சுரங்கம் தோண்டிய ஒட்டோமான்களை அழித்தனர். பைசாந்தியர்கள் இரு துருக்கிய அதிகாரிகளைச் சிறை பிடித்துச் சித்தரவதை செய்ததிதன் மூலம் அவர்களிடமிருந்து சுரங்கம் உள்ள இடங்களை அறிந்து அவற்றை அழித்தனர் . மே 21 அன்று சுல்தான் மெகமுத் கான்சுடன்டினோப்பிளுக்கு தூதுவரை அனுப்பி மன்னரைச் சந்தித்து நகரை ஒப்படைத்தால் முற்றுகையை விலக்கிக்கொள்வதாகவும் மன்னரும் நகரில் தங்கி இருப்போரும் அவர்கள் உடைமைகளுடன் தடையின்றி வெளியேறலாம் என்றும் கூறினார். 11ம் கான்சுடன்டின் சுல்தானைப் புகழ்ந்துவிட்டு அவர் பைசான்டியர்களிடமிருந்து கைப்பற்றிய கோட்டைகள், நிலங்கள் எல்லாவற்றுக்கும் அவரே மன்னர் என்றும் ஆனால் கான்சுடன்டினோப்பிளை ஒப்படைக்க முடியாது என்றும் கூறினார் .

அச்சமயம் மெகமுத் தன் அமைச்சர்களும் பெரிய அதிகாரிகளும் கூடிய ஆலோசனை கூட்டத்தை நடத்தினார். அதில் அவர் கருத்துக்குச் சில எதிர்ப்புகள் ஏற்பட்டன. அவரின் அமைச்சர் கலில் பாசா (Halil Pasha) சமீபத்திய தோல்விகளால் முற்றுகையை கைவிடச் சொன்னார். ஆனால் கலிலின் முடிவைச் சகன் பாசா ஏற்காமல் உடனடியாக நகரின் மீது தாக்குதல் நடத்த வேண்டும் என்றார். கையூட்டு பெற்றதாகக் குற்றம் சாட்டப்பட்டு பின்னாளில் கலில் பாசா மரணதண்டனை பெற்றார். நீடித்த முற்றுகையால் பைசான்டியர்களின் பலம் குறைந்திருக்கும் என்றும் தன் படைகளால் சுவர்களைத் தாண்டி நகரை அடைந்து விடலாம் என்றும் தன் படைவீரர்கள் வெகுவாகக் குறையும் முன் இறுதி தாக்குதலைத் தொடங்க சுல்தான் விரும்பினார்

மே 26 மாலையில் இறுதி தாக்குதலுக்கான ஏற்பாடுகள் தொடங்கின. இது மறு நாள் காலை வரை நீடித்தது . ஒட்டோமான்கள் தங்கள் படைவீரர்களைத் தாக்குதலுக்கு நன்கு தயார்படுத்தினர் . ஏசியோ (Aegean) கடல் பகுதிக்குச் சென்று வந்த சிறிய வெனிசிய கப்பல்கள் வெனிசின் பெரிய கப்பல் ஏதும் கடல் பகுதியில் காணப்படவில்லை என்று கான்சுடன்டினிடம் தெரிவித்தன . மே 29 அன்று இறுதி தாக்குதல் நடந்தது. ஒட்டோமான் படையில் இருந்த கிறுத்துவ படைகள் முதல் தாக்குதலை நடத்தின. அனடோலியன்கள் (Anatolians) வடமேற்கு பகுதி சுவரைத் தாக்கினார்கள், 11ம் நூற்றாண்டில் கட்டப்பட்ட இச்சுவர் பகுதி பீரங்கி தாக்குதலுக்கு உட்பட்டு வலு இழந்து காணப்பட்டது. அனடோலியன்கள் சுவரைத் தகர்த்து உள்நுழைந்தனர் ஆனால் அவர்கள் நகர படைகளால் தாக்கப்பட்டு பின்வாங்கினார்கள். சுல்தானின் சிறப்பு படைகள் நகர சுவர்களைத் தாக்க ஆரம்பித்தன. செனோவா (Genoese) தளபதி சோவானி கூசுடினிஆனி (Giovanni Giustiniani) அத்தாக்குதலில் படுகாயமடைந்தார் அவரைப் போர்களத்தை விட்டுச் சையோசு (Chios)க்கு கொண்டு செல்லப்பட்டார். காயம் காரணமாகச் சில நாட்களில் அவர் உயிர் பிரிந்தது. படைத்தளபதி இல்லாததால் நகரை காத்து நின்ற செனோவா படைகளில் குழப்பம் ஏற்பட்டது. அவரின் படைகள் பின்வாங்கித் துறைமுகப்பகுதியை அடைந்தன. துணையற்ற நிலையில் கான்சுடன்டினும் அவர் படைகளும் சுல்தானின் சிறப்பு படையின் முன்னேற்றத்தைத் தடுக்க முடியவில்லை. துருக்கிய கொடி முக்கிய இடத்தில் பறப்பதை கண்டதும் குழப்பமும் பயமும் சூழ்ந்ததால் நகர பாதுகாப்பு முற்றிலும் குழைந்தது. ஒட்டோமான் படைகள் நகர் முழுதும் பரவி நின்றனர். நகரின் பல மன்றங்கள், புனித தேவாலயங்கள் காக்கப்பட்டன. அவற்றை கிறுத்துவர்களை தன் கட்டுப்பாட்டில் வைத்திருக்க உதவக்கூடிய திருச்சபை முதல்வருக்கு உரியதாக்க மெகமுத் முடிவு செய்திருந்தார். மெகமுத் நகரின் முக்கிய இடங்களையும் கட்டடங்களையும் புனித தேவாலயங்களையும் காக்க ஆட்களை நியமித்தார். முற்றிலும் சீரழிந்த நகரத்தில் அவர் தன் புதிய தலைநகரை உருவாக்கு விரும்பவில்லை என்பது இதற்கு காரணமாகும். அவரது படைவீரர்கள் ஆகியா சோபியா (Hagia Sophia) தேவாலயத்தின் முன் உள்ள பரந்த இடத்தில் கூடினர். அத்தேவாலயத்தின் வெண்கலக்கதவுகளுக்கு உள்ளே பெரும் எண்ணிக்கையிலான மக்கள் இருந்தனர். ஏதாவது அதியசம் நடந்து தாங்கள் காப்பாற்றபடுவோம் என்று நம்பிக்கை கொண்டிருந்தனர். கதவு உடைக்கப்பட்டதும் அங்கிருந்த மக்கள் அடிமை சந்தையில் விலை உள்ளதற்கு தக்கவாறு பிரிக்கப்பட்டனர். அந்நாளைய வழக்கப்படி வெற்றி பெற்ற நகரை மூன்று நாட்கள் சூறையாட தன் படைகளுக்குச் சுல்தான் அனுமதி வழங்கினார் . வெனிசிய மருத்துவர் நிகோலோ பார்பரோ துருக்கியர்கள் பெரும் எண்ணிக்கையிலான கிறுத்துவர்களை கொன்றார் என்கிறார் . ஆனால் பிரித்தானிய வரலாற்று ஆய்வாளர் தேவிது நிகோலே நகர மக்களைச் சிலுவைப்போராளிகள் 1204ல் நடத்தியதை விட ஒட்டோமான்களால் நன்றாகவே நடத்தப்பட்டதாகக் கூறுகிறார் . 4000 கிரேக்கர்கள் முற்றுகையின் போது இறந்தனர். ஒட்டோமான்களின் இழப்பு பற்றித் தெரியவில்லை, ஆனால் பல தோல்வி தாக்குதல்களில் பெருமளவு படையினரை இழந்ததால் அவர்கள் இழப்பு அதிகமாக இருக்கலாம் என கருதப்படுகிறது.

நகரை கைப்பற்றிய மூன்றாவது நாள் சுல்தான் தம்படைகள் கொள்ளையடிப்பதை நிறுத்தி நகரின் சுவர்களுக்கு வெளியே இருக்குமாறு ஆணையிட்டார் . ஆகியா சோபியா (Hagia Sophia) தேவாலயம் மசூதியாக மாற்றப்பட்டது. கிரேக்க மரபுவழி திருச்சபை கான்சுடன்டினோப்பிளில் பாதிப்பு ஏதுமில்லாமல் இருந்தது அதற்கு செனாடியசு இசுகாலரியசு (Gennadius Scholarius) தலைவராக நியமிக்கப்பட்டார். மொரி (Morean) கோட்டையில் இருந்து கான்சுடன்டின் சகோதரர்கள் தாமசும் டிமட்டிரியசும் ஆட்சி புரிந்தனர். மெகமுத் படையெடுத்து இக்கோட்டையை கைப்பற்ற வருவார் என்று தெரிந்திருந்தும் இருவரும் ஓயாது சண்டையிட்டுக்கொண்டனர். கான்சுடன்டினோப்பிள் வீழ்வதற்கு வெகு காலம் முன்னரே டிமட்டிரி அரச தலைமை பதவிக்காகத் தாமசு, கான்சுடன்டின் அவர்களின் மற்ற சகோதரர்கள் ஜான், தியோடர் உடன் சண்டையிட்டார் . ஓட்டோமான்கள் மொரியை தாக்கிய போது தாமசு ரோமுக்கு தப்பியோடிவிட்டார். டிமட்டிரியசு மொரியை ஒட்டோமான்களுக்கு அடங்கி அரசு செலுத்துவார் என்று எதிர்பார்த்ததுக்கு மாறாக அவர் சிறை பிடிக்கப்பட்டு வாழ்நாள் முழுதும் சிறையிலேயே கழித்தார். நாடில்லா பைசாந்திய பேரரசர் என்ற முறையில் 1503 வரை பாப்பரசரும் சில ஐரோப்பிய அரசர்களும் தாமசுக்கு பொருள் உதவி செய்தனர். பைசாந்தியப் பேரரசு வீழ்ந்தது ஓட்டோமான்கள் ஐரோப்பா நோக்கிப் படையெடுப்பதில் இருந்த சிறு தடையை நீக்கிவிட்டது. இந்நகரின் வீழ்ச்சி கிறுத்துவ உலகுக்கு கிடைத்த பெரும் பாதிப்பாகும். இந்நகரின் வீழ்ச்சி ஐரோப்பிய நாடுகளைக் கிழக்கில் இருந்து கடுமையான எதிரி தாக்குவதற்கு வழி ஏற்படுத்திக்கொடுத்தது. பாப்பரசர் ஐந்தாம் நிக்கோலசு உடனடியாக ஒட்டோமான்கள் மீது சிலுவைப்போர்கள் போல் தாக்குதல் நடத்த அழைப்பு விடுத்தார். ஆனால் ஐரோப்பிய அரசர்கள் சிலுவைப்போரை முன்னின்று நடத்த முன் வரவில்லை. அதனால் ஐந்தாம் நிக்கோலசு தானே போரை நடத்துவது என்று முடிவு செய்தார். அவர் சில ஆண்டுகளில் இறந்ததால் அத்திட்டம் நிறைவேறவில்லை. பல கிரேக்க அறிஞர்கள் இத்தாலிய நகர நாடுகளில் தஞ்சம் அடைந்தனர். 1396ல் கொலுச்சியோ சலுட்டாடி (Coluccio Salutati) அழைப்பின் பேரில் பைசான்டிக் அறிஞர் மானுவல் கிரிசுசோலரசு (Manuel Chrysoloras) புளோரன்சு பல்கலைக்கழகத்தில் உரையாற்றினார் .. பைசாந்தியப் பேரரசின் பல கிரேக்க அறிஞர்கள் லத்தின் நாடுகளில் தஞ்சம் அடைந்தது ஐரோப்பிய மறுமலர்ச்சி காலத்துக்கு அடிகோழியது . நகரத்திலேயே தங்கிவிட்ட கிரேக்கர்கள் நகரின் பானார் (Phanar), கலட்டா ( Galata) மாவட்டங்களில் தங்கினர். பானார்கள் என்று அழைக்கப்பட்ட அவர்கள் ஒட்டோமான் அரசர்களுக்குச் சிறந்த முறையில் அறிவுரை கூறுவோர்களாக இருந்தனர். கான்சுடன்டிநோப்பிளின் வீழ்ச்சி இடைக்காலத்தின் முடிவாகப் பல வரலாற்று அறிஞர்களால் பார்க்கப்படுகிறது. ஐரோப்பாவில் மறுமலர்ச்சி காலம் தொடங்கியது பீரங்கிகளும் துப்பாக்கி மருந்துகளும் பயன்படுத்தப்பட்டது இதற்கு காரணமாகும், நகர வீழ்ச்சியின் காரணமாக ஆசியாவுக்கும் ஐரோப்பாவுக்குமான நிலவழி பாதை துருக்கியர்களின் கையில் வந்தது, இதனால் ஐரோப்பியர்கள் ஆசியாவுக்கு கடல் வழியாகவே செல்ல முடியும் என்ற முடிவுக்கு வந்தனர் .

மே 1452 ல் இடைக்காலத்திய வானியல் அறிஞர்கள் நிலவு மறைப்பை கண்டார்கள். அப்போது இரண்டிலிருந்து மூன்று பகுதி நிலவு பூமியின் நிழலால் மறைக்கப்பட்டிருந்தது. அன்று நிலவு சிவப்பு நிறத்தில் காணப்பட்டது. இது நகரின் அதிகாரம் கை மாறுவதை குறிக்கும் தெய்வ வாக்குக்கு அறிகுறி என்று நம்பப்பட்டது.

கான்சுடன்டின்நோப்பிளின் வீழ்ச்சி பற்றிப் பலவிதமான கதைகள் கிரேக்கத்தில் சொல்லப்படுகிறது. மே 22, 1453 ல் தோன்றிய நிலவு மறைப்பு நிகழ்வுக்குப் பின் நகரம் அழியும் என்று தெய்வ வாக்கு சொன்னபடி நடந்ததாகக் கூறப்படுகிறது . நான்கு நாட்களுக்குப் பின் நகரத்தைப் பெரிய அளவில் பனிமூட்டம் பகல் முழுவதும் சூழ்ந்தது, இது மே மாதத்தில் அப்பகுதியில் நிகழாத நிகழ்வாகும். மாலையில் பனிமூட்டம் விலகும் போது ஆகியா சோபியா தேவாலயத்தின் குவிமாடத்தின் மேல் இனந்தெரியாத வெளிச்சம் தெரிந்தது. இந்த வெளிச்சம் மேற்குப்பகுதியில் வெகு தூரத்துக்குத் தெரிந்தது. இவ்வெளிச்சம் இறைசக்தி தேவாலயத்தை விட்டு வெளியேறிவிட்டதற்கு அறிகுறியாகக் கருதப்பட்டது. சிலர் இது நகரை காக்க வரும் ஜான் உன்யாடியின் (John Hunyadi) படைவீரர்கள் முகாம்களின் வெளிச்சமாக இருக்கலாம் என்று நம்பினர். மற்றொரு கதை ஒட்டோமான்கள் நகருக்கள் நுழைந்ததும் 16ம் கான்சுடன்டினை தேவர்கள் காப்பாற்றி அவரைப் பளிங்கு சிலையாக மாற்றித் தங்க கதவு அருகே உள்ள குகையில் வைத்ததாகவும் அங்கு அவர் மீண்டும் மனித உயிர் பெற காத்திருப்பதாகவும் கூறுகிறது .

கான்சுடன்டின்நோப்பிளின் வீழ்ச்சிக்குப் பிறகு பைசாந்திய நாட்டின் அறிஞர்கள் பெருமளவில் வேறு நாடுகளுக்குச் சென்றனர். இவர்கள் தங்களோடு கிரேக்க நாகரிகத்தின் அறிவையும் கொண்டு வந்தனர். இவர்கள் வருகையால் கிரேக்கர்கள் மற்றும் ரோமர்கள் பற்றி அறிந்து கொள்ளும் ஆவல் அதிகரித்து மக்கள் அவற்றைப்பற்றி நிறைய தெரிந்துகொள்ளமுற்பட்டார்கள். இதனால் ஐரோப்பாவில் மறுமலர்ச்சி ஏற்பட்டது.

முதலாம் உலகப்போரில் தோற்று வலுவிழந்து இருந்த ஒட்டோமான்களிடம் இருந்து கிரேக்க அரசியல்வாதி எல்ப்திரியாசு வெனிசோலசு (Eleftherios Venizelos) கான்சுடன்டினோப்பிளை ஒட்டோமான்களிடம் இருந்து கைப்பற்றும் மெகலி திட்டத்தின் படி 1919 - 1922 காலத்தில் துருக்கியுடன் கிரேக்கம் போர் தொடுத்தார். இதில் துருக்கி வெற்றி பெற்றது, வெனிசோலசு தேர்தலில் தோற்று வெளிநாட்டுக்குச் சென்றுவிட்டார்.

கொன்ஸாந்திநேபிள் நகரை சுல்தான் கைப்பற்றிய பிறகு இதன் பெயர் இசுதான்புல் என்று மாற்றப்பட்டுவிட்டது.

அதேநேரம் ஒரு சில ஆராய்ச்சியாளர்கள் ஒட்டோமான்களின் ஆவணங்களில் அவர்கள் கான்சுடன்டின்நோப்பிளின் அரபு மொழிபெயர்ப்பையே பயன்படுத்தி வந்தார்கள் என்கிறார்கள்.

இசுதான்புல் என்பது கிரேக்க சொல்லான
"நகருக்கு" என்பதில் இருந்து பெறப்பட்டதாக இருக்கலாம் என அவர்களால் புதிய கோணத்தில் நம்பப்படுகிறது.

ஒட்டோமன் பேரரிசின் வீழ்ச்சிக்குபின் உருவாகிய புதிய துருக்கிய அரசாங்கத்தின் தலைவரான 
அத்தாதுர்க்கின் சீர்திருத்ததின்படி துருக்கிய தபால் சட்டத்தை திருத்தும் போது 1930ம் ஆண்டு இந்நகருக்கு இசுதான்புல் என்ற பெயர் உறுதிப்படுத்தப்பட்டு
அதிகாரபூர்வமாகமாக்கப்பட்டது .


</doc>
<doc id="192311" url="https://ta.wikipedia.org/wiki?curid=192311" title="2013 பெஷாவர் குண்டுவெடிப்பு">
2013 பெஷாவர் குண்டுவெடிப்பு

செப்டம்பர் 22, 2013 அன்று பெஷாவரிலுள்ள அனைத்துப் புனிதர் தேவாலயத்திற்கு வெளியே ஓர் இரட்டைத் தற்கொலை குண்டுவெடிப்புத் தாக்குதல் நடத்தப்பட்டது. அதில் 78 பேர் கொல்லப்பட்டனர். மேலும் 130 பேர் காயமடைந்தனர். பாகிஸ்தானின் வரலாற்றிலேயே சிறுபான்மை கிறுத்துவர்கள் மீது நடத்தப்பட்ட கொடூரமான தாக்குதல் இதுவாகும்.

இரு குண்டுகள் ஏந்திய தற்கொலைப்படை வீரர்கள் ஒரு பாதுகாவலரைக் கொன்று, மற்றொருவரைத் தாக்கி தேவாலயத்திற்குள் நுழைந்தனர். தொடர்ந்து காவலாளி ஒருவரால் நிறுத்தப்படும்போது ஒரு தற்கொலைப்படை வீரர் குண்டினை வெடிக்கச் செய்தார். இரண்டாவது தற்கொலைப்படை வீரர் தேவாலயத்திற்குள் நுழைந்து அங்கு குண்டினை வெடிக்கச் செய்தான். தாக்குதலைப் பார்த்த ஒருவரது தெரிவிப்பின்படி, பக்தர்கள் இலவச உணவுக்காக தேவாலயத்தின் புல்வெளியில் காத்திருந்தபொழுது குண்டு வெடித்தது என்று கூறுகின்றார். தேவாலயத்தின் சுவர்களிலும் சன்னல்களிலும் ஓட்டைகல் இருந்தன. மேலும், குண்டின் தாக்கத்தில் பக்கத்துக் கட்டடங்களும் சேதத்திற்கு உட்பட்டன. தாக்குதல் நடத்தியவர்களின் உடல்கள் கண்டுபிடிக்கப்பட்டு ஆய்வுக்காக அனுப்பப்பட்டன. இந்த தாக்குதல் 6 கிலோ கிராம் வெடிமருந்து கொண்டு நடத்தப்பட்டது.


</doc>
<doc id="192315" url="https://ta.wikipedia.org/wiki?curid=192315" title="அகோடா">
அகோடா

அகோடா (Agoda) என்பது சொகுசு விடுதிகளை முன்பதிவு செய்யும் வலைத்தளம் ஆகும். இது குறிப்பாக ஆசியப் பிராந்தியத்தில் செயல்படுகிறது. இதன் தலமையகம் சிங்கப்பூரில் அமைந்துள்ளது. மேலும் தனது நடவடிக்கைகளை பாங்காக், கோலாலம்பூர், டோக்யோ, சிட்னி, ஹாங்காங் ஆகிய இடங்களில் கொண்டுள்ளது. மேலும் இதன் கிளை நிறுவனங்கள் ஆசியா, ஆப்பிரிக்கா, மத்திய கிழக்கு நாடுகள், ஐரோப்பா மற்றும் அமெரிக்கா ஆகிய இடங்களில் அமைந்துள்ளது.

இந்நிறுவனம் 1990 களில் புக்கிட் நகரத்தில் தொடங்கப்பட்டது. இது முதலில் ப்ளானட் ஹாலிடே (PlanetHoliday) எனும் பெயரில் ஆரம்பிக்கப்பட்டது. இணையதள தேடுதல் பொறிகளில் பயணம் தொடர்பான தகவல்கள் மற்றும் சொகுசு விடுதிகளின் தகவல்களைக் கொடுக்கும் நோக்குடன் ஆரம்பிக்கப்பட்டது. பின்னர் 2003 ஆம் ஆண்டு ப்ரிசிசன் ரிசர்வேசன்ஸ் (PrecisionReservations) என்ற நிறுவனம் இதனுடன் இணைந்தது. 2005 -ல் இதன் பெயர் அகோடா என மாற்றப்பட்டது. இது சிங்கபூரில் பதிவு செய்யப்பட்ட நிறுவனம்.

"அகோடா" இணையத்தளம் மிகக்குறைந்த விலையில் சொகுசு விடுதி அறைகளை ஏற்பாடு செய்கிறது. இந்த வலைத்தளத்தில் 5,000,000 வாடிக்கையாளர் கருத்துகள் பதிவாகியுள்ளது. வாடிக்கையாளர்களின் கருத்துகள் எந்தவித திருத்தமும் செய்யப்படாது. வாடிக்கையாளர் சேவை 24 மணிநேரமும் வருடம் முழுவதும் இயங்குகின்றன. மொத்தம் 17 மொழிகளின் சேவையைத் தருகிறது. மின்னஞ்சல் மற்றும் தொலைபேசி வழியாகவும் வாடிக்கையாளர்களுக்கு வேண்டியத் தகவல்களைத் தருகிறது.
இதன் கைபேசி வடிவ பயன்பாட்டுப் பொறி (mobile apps) ஆப்பிள் மற்றும் ஆண்டிராய்டு வடிவிலும் கிடைக்கிறது.

டிரவல்மோல் வெப் விருது (Travelmole Web Awards Asia) எனும் விருதை 2008 மற்றும் 2012 ஆண்டில் பெற்றுள்ளது.


</doc>
<doc id="192317" url="https://ta.wikipedia.org/wiki?curid=192317" title="புக்கிட்">
புக்கிட்

புக்கிட்(Phuket) நகரம் தாய்லாந்தின் தென்கிழக்குத் தீவான புக்கிட் தீவில் அமைந்துள்ளது. இது புக்கிட் மாநிலத்தின் தலைநகராகவும் விளங்குகிறது. 2007 ஆம் ஆண்டின் மக்கட்தொகை கணக்கெடுப்பின் படி இங்கு 75,573 மக்கள் வசிக்கின்றனர்.13 பிப்ரவரி 2004 ஆம் ஆண்டு இதற்கு நகரம் என்ற அந்தஸ்து வழங்கப்பட்டது.

இங்கு வருடத்தின் அதிகபட்ச சராசரி வெப்பநிலை 32 °C (90 °F) ஆகவும் , குறைந்தபட்ச சராசரி வெப்பநிலை 24 °C (75 °F) ஆகவும் இருக்கும். வருட மழைப்பொழிவு 2,300 மில்லிமீட்டர்கள் ஆகும்.

<noinclude>

பொதுவாக தாய்லாந்தில் புத்தமதத்தினரே அதிகம் . அதேபோல் புக்கிட் நகரத்திலும் அதிக அளவு புத்த மதத்தினரே வாழ்கின்றனர்.நகரம் முழுவதிலும் காணப்படும் புத்தக் கோவில்கள் சுற்றுலாப்பயணிகளைக் கவருகின்றன. இந்து மதத்தினரின் வினாயகர் கோவிலும் பிரம்மா கோவிலும் இங்கு காணப்படுகிறது. இந்நகரம் சர்வதேச உணவுச்சாலைகளுக்குப் பெயர் பெற்றது.


</doc>
<doc id="192319" url="https://ta.wikipedia.org/wiki?curid=192319" title="கிறிஸ்தேரோ போர்">
கிறிஸ்தேரோ போர்

கிறிஸ்தேரோ போர் (La Cristiada; 1926–29) என்பது கத்தோலிக்க குருக்களுக்கு எதிராக தொடுக்கப்பட்ட ஆளும் மெக்சிகன் அரசின் நடவடிக்கைகளுக்கு எதிரான புரட்சியாகும். இதன் துவக்க காரணியாக 1917 மெக்சிகன் அரசியலமைப்புசட்டத்தின் அமலாக்கம் கருதப்படுகின்றது. இவ்வரசியலமைப்பு மொக்சிக்கோவில் கத்தோலிக்க திருச்சபை மற்றும் அதன் துணை அமைப்புகளின் செல்வாக்கை பாதிக்க பொருட்டு மெக்சிகோவின் குடியரசு தலைவர் புலுடார்சியோ எலியாஸ் காலிஸ் மூலம் நிறுவப்பட்டது. இப்புரட்சி மேற்கு மெக்ஸிக்கோவிலிருந்து துவங்கியது.

1910இல் நடந்த மெக்சிகன் புரட்சி மெக்சிகோவின் வரலாற்றில் மிகப்பெரிய கிளர்ச்சியாக இருந்தது. இது நிலம் மற்றும் சமூக நீதிக்கான விவசாயிகள் பெரும் தேவையினை அடிப்படையாக கொண்டிருந்தது. தனியாரின் சொத்துக்களை அபகரிக்கும் நோக்கோடு இப்புரட்சி நடந்ததால், கத்தோலிக்க திருச்சபை இப்புரட்சிக்கு ஆதரவு அளிக்கவில்லை. இதனால் பெரிதும் பாதிக்கப்பட்ட புரட்சியாளர்கள் திருச்சபைக்கு எதிராக 1917 மெக்சிகன் அரசியலமைப்புசட்டத்தினை இயற்றினர். ஆயிரக்கணக்கானவர்களின் இறப்புக்கு காரணியான கத்தோலிக்கர்களுக்கு எதிரான 10 ஆண்டு துன்புறுத்தல்களை இச்சட்டம் துவங்கி வைத்தது தொடங்கி.

இச்சட்டத்தினை மெக்சிகன் கத்தோலிக்கர்கள் அமைதியான முறையில் எதிர்த்தாலும், சில காலத்திற்கு பிறகு, 1926ல் சிறு பூசல்களில் துவங்கி வன்முறை மற்றும் புரட்சியாக இது 1927 இல் உறுவாகியது. இப்புரட்சியாளர்கள் தங்களை கிறிஸ்தேரோக்கள் (Cristeros) என கிறிஸ்து அரசரின் பெயரால் அழைத்தனர். இப்புரட்சியில் பெண்களின் பங்கு குறிக்கத்தக்கதாகும். கிளர்ச்சியாளர்களுக்கு துப்பாக்கிகள் மற்றும் வெடிபொருட்களை பல பெண்கள் கடத்திவந்து போராளிகளுக்கு அளித்தனர். இப்போரின் போது வதைக்கப்பட்டு இறந்த பல குருக்களுக்கு புனிதர் பட்டமளிப்பு நிகழ்ந்துள்ளது. மெக்சிகோவுக்கான ஐக்கிய அமெரிகாவின் தூதரால் செய்யப்பட்ட உதவிகளும் உடண்படிக்கையும் இப்போரினால் முறிந்தது.

திருத்தந்தை பதினொன்றாம் பயஸின் கவனத்தை ஈர்த்த இப்போரானது அவரை 1925 முதல் 1937 வரை பல சுற்று மடல்களை எழுதத்தூண்டியது. 11 டிசம்பர் 1925இல் திருத்தந்தை கிறிஸ்து அனைத்துலக அரசர் பெருவிழாவினை நிருவினார்.

நவம்பர் 18, 1926 தனது Iniquis Afflictisque (On the Persecution of the Church in Mexico) என்னும் சுற்றுமடலில் மெக்சிக்கோ அரசின் செயல்களை கண்டித்தார். செப்டம்பர் 29, 1932 மீண்டும் Acerba Animi என்னும் மடலின் மூலம் கண்டித்தார். ஆயினும் கத்தோலிக்கர்களை கொடுமைப்படுத்துவது நிற்காததினால் 28 மார்ச் 1937இல் மூன்றாம் முரையாக தனது Firmissimam Constantiam என்னும் சுற்றறிக்கையில் கண்டித்து இவ்வாட்சியினை எதிர்த்து கத்தோலிக்க மரபில் நிலைப்பவருக்கு நிறைவு பலன்களை வழங்கினார்.

இப்போரினை மையமாக வைத்து For Greater Glory என்னும் வரலாற்றுப்படம் ஜூன் 1, 2012இல் வெளியானது.


</doc>
<doc id="192325" url="https://ta.wikipedia.org/wiki?curid=192325" title="இவாஞ்சலின் ரேஷ்மா">
இவாஞ்சலின் ரேஷ்மா

இவாஞ்சலின் ரேஷ்மா இந்தியா தமிழ்நாடு மாநிலத்தில் கன்னியாகுமரி மாவட்டத்தில், மேற்கு தொடர்ச்சி மலையின் அடிவாரத்தில் உள்ள "கூவைகாடு" என்னும் இடத்தில் வாழுகின்ற காணிக்காரர் எனப்படும் பழங்குடி இனத்தைச் சேர்ந்த பெண். இவர் அந்தப் பழங்குடி இனத்திலிருந்து மருத்துவம் படிக்கச் சேர்ந்துள்ள முதல்பெண் என்ற பெருமைக்குரியவர். 


</doc>
<doc id="192341" url="https://ta.wikipedia.org/wiki?curid=192341" title="அங்கிகா">
அங்கிகா

அங்கிகா (ஆங்கிலம்: Angika, இந்தி: अंगिका) மொழி இந்தியாவின் பீகார் , ஜார்கண்ட் , மேற்கு வங்காளம் மற்றும் நேபாளம் ஆகிய இடங்களில் பேசப்பட்டும் இந்தோ ஈரானிய மொழி ஆகும்.இம்மொழி சற்றே வங்காள மொழியை ஒத்து இருக்கும். மகாபாரதத்தில் குறிப்பிட்டுள்ளபடி அங்க தேசம் மக்கள் பேசிய மொழி இதுவாகும்.

இந்திய அரசால் 8 ஆவது அட்டவணையில் அங்கீகரிக்கப்பட்டுள்ள 22 அலுவல் மொழிகளுள் ஒன்றாக இது இல்லை.அதற்கான கோரிக்கை நிலுவையில் உள்ளது.

அங்கிகா மொழி தேவநாகரி எழுத்துவடிவில் எழுதப்படும். பழங்காலத்தில் அங்கா லிபி மற்றும் காய்தி போன்றவை புழக்கத்தில் இருந்தன.

இம்மொழி கீழே குறிப்பிடப்பட்டுள்ள வேறு பெயர்களாலும் அழைக்கப்படும்.
கிழக்கு பீகார்
காதிகார் , புர்னியா , கிசாங்காஜ் , மதேபுரா , சகர்சா , பாகல்பூர் , பங்கா , ஜாமுய் , முங்கர் , லகிசாராய் , பெங்குசாராய் மற்றும் சீக்புரா ஆகிய மாவட்டங்களில் புழக்கத்தில் உள்ளது.
ஜார்கண்ட்
சகப்காங்ஜ் , ஹோடா , டியோஹார் , பகுர் , டும்கா மற்றும் ஜம்ட்ரா ஆகிய மாவட்டங்களில் புழக்கத்தில் உள்ளது.

மேலும் , அங்கிகா மொழி பேசும் மக்கள் அதிக அளவு ஈரான் , அமெரிக்கா , இங்கிலாந்து மற்றும் கனடா ஆகிய இடங்களுக்குக் குடிபெயர்ந்துவிட்டனர்.

இம்மொழியின் முதல் திரைப்படம் 27 ஏப்ரல் 2007 ஆம் ஆண்டு பீகாரின் லெஷ்மி திரையரங்கில் வெளியிடப்பட்டது. திரைப்படத்தின் பெயர் கஹாரியா வாலி போவ்ஜி ஆகும்.அதன் பின் 2010-ல் அங் புத்ரா எனும் திரைப்படம் வெளியானது.மேலும் கைசே சாந்தோ பிகுலா பிஸ்கரி கை எனும் திரைப்படம் வெளியாகப்போகிறது.

விக்கிப்பீடியாவில் அங்கிகா மொழியைச் சேர்க்க வேண்டும் என ஓட்டெடுப்பு நடக்கிறது.


</doc>
<doc id="192342" url="https://ta.wikipedia.org/wiki?curid=192342" title="அடாய் மக்கள்">
அடாய் மக்கள்

அடாய் மக்கள் (Adai people) அமெரிக்காவின் லூசியானாவின் வடமேற்கிலும் , டெக்சாசின் வடகிழக்கிலும் வாழ்ந்த தொல்குடியர் ஆவர். அடாய் என்னும் சொல்லுக்கு மரத்தூரிகை என்று பொருள். 

இவர்கள் ஐரோப்பியர்களோடு முதன்முதலில் தொடர்பு கொண்ட வட அமெரிக்க மக்களில் இருப்பர். 1530-ல் அல்வார் நுன்ஸ் கேபிஸா டி வாகா எனும் எழுத்தாளர் இவர்களைப் பற்றி "அடாயாஸ்" என்று எழுதியுள்ளார். பின்னர் இவர்கள் தமது வசிப்பிடத்தை விட்டு விலகிச் சென்றுவிட்டனர். 1820 வாக்கில் 30 பேர் மட்டுமே உயிர் வாழ்ந்தனர். இவர்களின் மொழியான அடாய் வழக்காறொழிந்த மொழிகளுள் ஒன்றாக கருதப்படுகிறது.


</doc>
<doc id="192344" url="https://ta.wikipedia.org/wiki?curid=192344" title="ஒளிரும் காளான்கள்">
ஒளிரும் காளான்கள்

ஒளிரும் காளான்கள் என்பவை இரவில் ஒளிரும் தன்மையினைக் கொண்டுள்ள காளான்கள் ஆகும். இவ்வகைக் காளான்கள் உலகில் சுமார் 80 வகைகளுக்கும் அதிகமாகக் காணப்படுகின்றன. இந்தக் காளான்களின் வித்துக்கள் ஓரிடத்தில் இருந்து மற்றொரு இடத்திற்கு பரவுவதற்கு உதவும் பூச்சிகளையும் ஏனைய உயிரினங்களையும் கவருவதற்காகவுமே இத்தகைய ஒளி உமிழும் தன்மையைப் பெற்றிருக்கின்றன. இவ்வகையான காளான்களின் திசுக்களில் உள்ள லுாசிபெரெஸ் என்னும் நொதியானது லுாசி பெரின் என்னும் கரிம மூலக்கூறில் ஆக்ஸிகரணத்தை ஊக்குவிக்கிறது. அப்போது, வேதியியல் மாற்றத்தின் விளைவால் ஏற்படும் அதிகப்படியான ஆற்றல் பச்சை ஒளியாக வெளியேறுகிறது. இதுவே அக்காளான்களின் திசுக்களை ஒளிர வைக்கின்றது. 


</doc>
<doc id="192350" url="https://ta.wikipedia.org/wiki?curid=192350" title="மகரம் மயங்கா னகரத் தொடர்மொழி">
மகரம் மயங்கா னகரத் தொடர்மொழி

மகரம் என்னும் சொல் 'ம்' என்னும் மெய்யழுத்தைக் குறிக்கும். மொழியின் இறுதியில் வரும் மகரம் னகர எழுத்தாக மயங்கி வரும். 

எடுத்துக்காட்டு - அறம் செய்யான் "அறன் அழீஇ", "அறன் வலியுறுத்தல்", "புறனடை" - என்பன மயங்கி வந்தன.
இப்படி மயங்காமல் வரும் னகரத் தொடர்மொழிகள் ஒன்பது எனத் தொல்காப்பியம் வரையறுத்துக் கூறுகிறது. 
இவற்றிற்கு எடுத்துக்காட்டாக உரையாசிரியர் தரும் சொற்கள் இவை.

அழன் , எகின் , குயின் , செகின் பயின் , புழன் , விழன் , கடான் , வயான் - இவை இளம்பூரணர் தரும் எடுத்துக்காட்டுகள்.


</doc>
<doc id="192353" url="https://ta.wikipedia.org/wiki?curid=192353" title="கு. ப. ராஜகோபாலன்">
கு. ப. ராஜகோபாலன்

கு. ப. ரா என்று பரவலாக அறியப்பட்ட கு. ப. ராஜகோபாலன் (ஜனவரி 1902 - ஏப்ரல் 27, 1944) ஒரு தமிழ் எழுத்தாளர். சிறுகதை, நாவல், கவிதை, வசன கவிதை, ஓரங்க நாடகம், திறனாய்வு, வாழ்க்கை வரலாறு, மொழிபெயர்ப்பு எனப் பலவகைப் படைப்புகளை அளித்தவரெனினும் அவரது சிறுகதைகளின் சிறப்பினால் “சிறுகதை ஆசான்” என்று அழைக்கப்படுகிறார்.

கு. ப. ரா கும்பகோணத்தில் பிறந்தவர். அவருடைய பெற்றோர் பட்டாபிராமையர்- ஜானகி அம்மாள். திருச்சி கொண்டையம்பேட்டைப் பள்ளியில் ஆரம்பக் கல்வியும், தேசியக் கல்லூரியில் இடைநிலை (இண்டர்மீடியட்) கல்வியும் பெற்றார். கும்பகோணம் அரசினர் கல்லூரியில் வடமொழியை சிறப்புப் பாடமாகக் கொண்டு இளங்கலைப் பட்டம் பெற்றார். தனது 24ஆம் வயதில் அம்மணி அம்மாளை மணந்தார். மதுரை மாவட்டம் மேலூர் வட்டாட்சியர் அலுவலகத்தில் கணக்கராகப் பணியாற்றினார். கண்புரை நோயின் காரணமாக கண் பார்வை குன்றியதால் அப்பணியில் இருந்து விலகினார். கண் பார்வை குன்றிய நிலையிலும் மணிக்கொடி போன்ற இதழ்களில் அவரது இலக்கியப் படைப்புகளை எழுதி வெளியிட்டார்.

மருத்துவ சிகிச்சைக்குப்பின் கண் பார்வை மீண்டும் கிட்டியது. சென்னைக்கு இடம்பெயர்ந்து முழுநேர எழுத்தாளராக மாறினார். மணிக்கொடி, கலைமகள், சுதந்திர சங்கு, சூறாவளி, ஹனுமான், ஹிந்துஸ்தான் போன்ற இதழ்களில் அவரது படைப்புகள் வெளியாகின. வ. ராமசாமி ஆசிரியராக இருந்த ”பாரத தேவி” என்ற இதழிலும், கா. சீ. வெங்கடரமணி நடத்திய ”பாரத மணி” இதழிலும் சிலகாலம் பணியாற்றினார். இரண்டாம் உலகப் போரின் போது கும்பகோணத்துக்கு மீண்டும் திரும்பி ”மறுமலர்ச்சி நிலையம்” என்ற பெயரில் புத்தக நிலையம் ஒன்றை நடத்தினார். 1943ஆம் ஆண்டு கிராம ஊழியன் இதழின் சிறப்பாசிரியராகப் பொறுப்பேற்றார். அதற்கு அடுத்த ஆண்டு அவ்விதழின் ஆசிரியரானார். ஆனால் இழைய அழுகல் நோயால் தாக்கப்பட்டு 1944ஆம் ஆண்டு இறந்தார்.

கு. ப. ரா. வின் தங்கை சேது அம்மாளும் அறியப்பட்ட ஒரு எழுத்தாளர்.

கு. ப. ரா தனது இயற்பெயரிலும் ”பாரத்வாஜன்”, "கரிச்சான்', "சதயம்” போன்ற புனைப்பெயர்களிலும் படைப்புகளை வெளியிட்டார்.




</doc>
<doc id="192357" url="https://ta.wikipedia.org/wiki?curid=192357" title="எருமைப் புல்">
எருமைப் புல்

எருமைப் புல்லின் (ஆங்கிலம்:Buffalo grass) தாவரவியல் பெயர் 'பிரக்கையிரியா மியூட்டிகா' (இலத்தீன்:Brachiaria mutica) மற்றொரு பெயர், நீர்ப்புல் என்பதாகும். இப்புல்லினம், பல பருவப்பயிர் ஆகும். இது பள்ளத்தாக்குக்களில் உள்ள சதுப்பு நிலங்களில் இயல்பாகக் காணப்படுகிறது. இது காட்டுவகைப் புல் இனமாகும். ஒரு மீட்டர் வரை வளரும் தன்மை கொண்டது. இந்தப்புல் இருபாலினத் தன்மையை உடையதாகும். இதன் தாயகம் பண்டைய ஆப்பிரிக்க கண்டமெனக் கண்டறிந்துள்ளனர். இதன் பேரினமானது, நூற்றுக்கும் மேற்பட்ட சிற்றினங்களைக் கொண்டு, பெரிய புல் பேரினமாக விளங்குகிறது.

கொஞ்சகாலமாகத் தீவனப்பயிராக, தமிழ்நாட்டில் பயிர் செய்கின்றனர். கோயம்புத்தூர், கோவில்பட்டி வேளாண்பண்ணை, இறைவைப் புன்செய்களில் பயிர் செய்து பார்த்ததில், எருமைப்புல் சமவெளிகளிலும் செழிப்பாக வளருமென்பது கண்டறியப்பட்டது. ஆண்டுக்கு 8-10 முறை அறுவடைச் செய்யலாம். மொத்தத்தில் ஏக்கர் ஒன்றுக்கு, 80,000 இராத்தல் வரை புல் மகசூல் கிடைக்கிறது. புல்லில் புரதச்சத்தும் மிகுந்து காணப்படுகிறது. மாடுகள், இப்புல்லை விருப்பத்துடன் விரும்பி உண்கின்றன. கெனியா, நேப்பியர் புல்களின் தாவரத்தண்டுகளைக் கழிப்பது போல், இந்நீர்ப்புல்லைக் கழிப்பதில்லை. ஏனெனில், இத்தண்டு குறைவாகவும், மெல்லியதாகவும் இருப்பதே, இதற்குக் காரணமெனக் கண்டறியப்பட்டுள்ளது.இலைகள் மிகுந்து காணப்படுகின்றன. காலையில் எருமைப்புல்லின் மேலிருக்கும் பனித்துளிகள் காய்ந்தபின் அறுத்தால்தான், மாடுகள் தின்கின்றன என்பதை, நினைவில் நிறுத்திக் கொள்ளவேண்டிய குறிப்பாகும்.


</doc>
<doc id="192367" url="https://ta.wikipedia.org/wiki?curid=192367" title="வெண்கடல் (சிறுகதைத் தொகுதி)">
வெண்கடல் (சிறுகதைத் தொகுதி)

வெண்கடல் ஜெயமோகன் எழுதிய 11 சிறுகதைகள் கொண்ட சிறுகதைத் தொகுதி. வம்சி பதிப்பகம், திருவண்ணாமலை இதை வெளியிட்டுள்ளது. 2013ல் இந் நூல் வெளிவந்தது. 

ஜெயமோகனின் அறம் சிறுகதைகளின் வரிசையின் மனநிலையையும் உணர்ச்சிகளையும் ஒட்டி எழுதப்பட்ட கைதிகள் போன்ற சிறுகதைகள் இத்தொகுதியில் உள்ளன. ஜெயமோகனின் இணையதளத்தில் தொடர்ச்சியாக வெளியிடப்பட்ட இக்கதைகள் வாசகர்களின் வரவேற்பைப் பெற்றவை

இத்தொகுதியில் இடம்பெற்றுள்ள 11 சிறுகதைகள்:



</doc>
<doc id="192368" url="https://ta.wikipedia.org/wiki?curid=192368" title="வெள்ளையானை (புதினம்)">
வெள்ளையானை (புதினம்)

வெள்ளையானை ஜெயமோகன் எழுதிய நாவல். எழுத்து பிரசுரம், மதுரை இதை வெளியிட்டிருக்கிறது. தென்னிந்தியாவில் 1877ல் வந்த மாபெரும் பஞ்சத்தின் பின்னணியில் இந்தியாவின் முதல் தொழிற்சங்க ப்போராட்டம் என்று சொல்லப்படும் ஒரு கிளர்ச்சியைப்பற்றி எழுதப்பட்ட நாவல் இது. சென்னை ஐஸ்ஹவுசில் இந்தப் போராட்டம் நடந்தது. வெள்ளையானை என்பது பனியைக் குறிப்பிடுகிறது

எய்டன் பைர்ன் என்ற அயர்லாந்து காவல்துறை அதிகாரியின் பார்வையில் சொல்லப்படும் கதை இது. ஐஸ்ஹவுஸ் தொழிலாளர் ஒருவர் தாக்கப்படுவதைக் கண்டு அதை விசாரிக்கச் செல்கிறான் எய்டன். அங்கே அந்தத் தொழிலாளர்கள் கடுமையாகச் சுரண்டப்படுவதைக் காண்கிறான். காணாமல்போன அந்த தொழிலாளர்களைத் தேடிச் செல்பவன் கறுப்பர் சேரி எனப்படும் தலித் குடியிருப்புகளைக் காண்கிறான். அந்த மக்கள் அனைவரும் பெரும் பஞ்சத்தின் விளைவான அகதிகள் என்பதை அறிகிறான். அந்தப் பஞ்சத்தை நேரில் சென்று பார்த்து அதிர்ச்சி அடைகிறான்

பஞ்சத்தை வெள்ளை அரசு செயற்கையாக உருவாக்கியது என்பதை அறிகிறான் எய்டன். அந்தப் பஞ்சத்தை அரசு நினைத்தால் தவிர்க்கமுடியும் என நினைத்து அதற்கு முயல்கிறான். அரசு அவனை தன் ஊழலுக்குப் பயன்படுத்திக்கொள்கிறது. எய்டன் ஐஸ்ஹவுஸில் ஒரு போராட்டத்தை உருவாக்குகிறான். அது ஒடுக்கப்படுகிறது

இந்நாவல் இந்தியாவின் தலித் மக்களின் எண்ணிக்கையில் நேர்பாதி செத்து அழிந்த பஞ்சத்தின் சித்திரத்தை அளிக்கிறது. ஒருபக்கம் வெள்ளையரும் மறுபக்கம் சாதிவெறியர்களும் அதற்கு பொறுப்பு என்று காட்டுகிறது. இந்தியாவின் முதல் தலித் எழுச்சியின் சித்திரமும் இந்த நாவலில் உள்ளது



</doc>
<doc id="192372" url="https://ta.wikipedia.org/wiki?curid=192372" title="மெய்ப்பாடு (தொல்காப்பிய நெறி)">
மெய்ப்பாடு (தொல்காப்பிய நெறி)

மெய்யில் படுவது மெய்ப்பாடு. அதாவது உள்ளத்து உணர்ச்சிகள் உடலில் தென்படுவது மெய்ப்பாடு. தொல்காப்பியம் பொருளதிகாரத்தில் உள்ள ஒன்பது இயல்களில் ஒன்று மெய்ப்பாட்டியல். தொல்காப்பியம் காட்டும் மெய்ப்பாடுகள் எட்டு. அவை தோன்றும் இடங்கள் என்று ஒவ்வொன்றும் 4 வகைகளாகப் பகுத்துக் காட்டப்பட்டுள்ளன. அன்றியும் 32 மெய்ப்பாடுகள் வேறுபடுத்திக் காட்டப்பட்டுள்ளன. மெய்ப்பாடுகள் தோன்றும் இடங்களை உரையாசிரியர்கள் சுவை என்கின்றனர். இவை உடலின் மெய்ச்சுவைகள். அதாவது மெய்யுணர்வுகள். இவை அனைத்தும் புறப்பொருளில் தோன்றுவன.

இவையேயன்றிக் காதல் வாழ்க்கையில் காதலர்களிடையே தோன்றும் மெய்ப்பாடுகள் அவத்தை, அழிவில்-கூட்டம், ஒப்பு, ஒப்பின்மை என்னும் உணர்ச்சிகளாகக் காட்டப்பட்டுள்ளன.

மெய்ப்பாடு எட்டு. அவை நகை, அழுகை முதலானவை.
மெய்ப்பாடு தோன்றுமிடம் சுவை. சுவை என்பது உள்ளத்தில் தோன்றும் சுவை-உணர்ச்சி. அவை எள்ளல், இளமை முதலான 32, மற்றும் உடைமை, இன்புறல் முதலான 32 
மேலே சொல்லப்பட்ட எட்டு வகையான மெய்ப்பாடுகளின் கூறுகள் இந்த 32 மெய்ப்பாடுகள்.
'வினைய நிமித்தம்' எனத் தொல்காப்பியர் குறிப்பிடும் இந்த மெய்ப்பாடுகளை உரையாசிரியர்கள் 'அவத்தை' என்னும் சொல்லால் குறிப்பிடுகின்றனர். தலைவன் முதன்முதலில் பார்க்கும்போது தலைவியிடம் தோன்றும் மெய்ப்பாடுகள் இவை. 

அவத்தைகள் 10 என வடநூலார் கொள்வர்.

வடநூலார் கூறும் மன்றல் என்னும் ஆண்-பெண் உறவுகள் எட்டு. அவற்றில் நடுவண் ஐந்திணைக்கண் வருவன ஆறு. இவற்றைத் தொல்காப்பியர் விளக்கினார். ஏனைய நான்கும் கைக்கிளைக்கும் பெருந்திணைக்கும் உரியன. ஒத்த காமத்து நிகழாது. 

இந்நிகரன அவத்தை பற்றி நிகழ்ந்தனவாயின் ஏழாவது முதலாகப் பத்தாவது ஈறாகக் கூறவெனின் . ஒன்பதாவது மயக்கம்; ; ஆதலான் எனக் கூறினார் என்று கொள்க. 

காதனுக்காகக் காத்திருக்கும்போது காதலியிடம் தோன்றும் மெய்ப்பாடுகள்
இது திருமணத்துக்கு முற்பட்ட வாழ்க்கையில் தோன்றும் மெய்ப்பாடுகள் என்றும், திருமணத்துக்குப் பிற்பட்ட வாழ்க்கையில் தோன்றும் மெய்ப்பாடுகள் என்றும் இருவகையாக்கித் தொகுக்கப்பட்டுள்ளது. 
தலைவன் மனம் அழியக்கூடாது என நடந்துகொள்ளும் தலைவியிடம் தோன்றும் மெய்ப்பாடுகள் 'அழிவில் கூட்டம்' எனப்படும்.


இது திருமணத்துக்கு முன்னர், திருமணத்துக்குப் பின்னர் என்னும் இரண்டு கோணங்களில் நோக்கப்பட்டுள்ளது. 
வாழ்க்கையில் இணையும் ஆண் பெண் இங்குக் காட்டப்பட்டுள்ள 10 நிலைகளில் ஒத்தவர்களாக இருக்கவேண்டும் என எதிர்பார்ப்பர்.


</doc>
<doc id="192373" url="https://ta.wikipedia.org/wiki?curid=192373" title="சனநாயகக் கட்சி (இலங்கை)">
சனநாயகக் கட்சி (இலங்கை)

சனநாயகக் கட்சி ("Democratic Party", ஜனநாயகக் கட்சி) இலங்கையின் ஓர் அரசியல் கட்சியாகும். இது முன்னாள் இராணுவத் தளபதி சரத் பொன்சேகாவினால் ஆரம்பிக்கப்பட்டது. இக்கட்சி 2013 மார்ச் மாதத்தில் இலங்கைத் தேர்தல் ஆணையத்தில் அரசியல் கட்சியாகப் பதிவு செய்யப்பட்டது.

சனநாயகக் கட்சி முதற் தடவையாக 2013 செப்டம்பர் 21 இல் நடைபெற்ற வடக்கு, வடமேற்கு, மற்றும் மத்திய மாகாணசபைத் தேர்தல்களில் தனித்துப் போட்டியிட்டது. இவற்றில் வடமேற்கு மாகாணத்தில் 46,114 வாக்குகளைப் பெற்று 3 இடங்களையும், மத்திய மாகாணத்தில் 45,239 வாக்குகளைப் பெற்று 2 இடங்களையும் கைப்பற்றியது. வடக்கு மாகாணசபைத் தேர்தலில் 170 வாக்குகளை மட்டுமே பெற்றது. எந்த இடங்களையும் கைப்பற்றவில்லை.

2014 இல் இடம்பெற்ற மாகாணசபைத் தேர்தல்களில் இக்கட்சி போட்டியிட்டு 12 இடங்களைக் கைப்பற்றியது. தெற்கு மாகாணசபையில் 109,032 வாக்குகளைப் பெற்று 3 இடங்களையும், மேற்கு மாகாணசபையில் 203,767 வாக்குகளைப் பெற்று 9 இடங்களையும் கைப்பற்றியது. ஊவா மாகாணசபைத் தேர்தலில் 6.076 வாக்குகளைப் பெற்று எந்த இடங்களையும் கைப்பற்றவில்லை.


</doc>
<doc id="192384" url="https://ta.wikipedia.org/wiki?curid=192384" title="உலோக எக்சு கதிர் குழாய்">
உலோக எக்சு கதிர் குழாய்

பொதுவாக எக்சு-கதிர்க் குழாய்கள் சிறப்பு கண்ணாடியால் உருவாக்கப்படுகின்றன. அதிக வெப்பத்தினைத் தாங்கும் கண்ணாடிக் குழாய் அல்லாமல், உலோகத்தாலான குழாயின் இருபக்கத்திலும் உறுதியான கண்ணாடி பாகங்களைக் கொண்ட உலோக எக்சு-கதிர்க் குழாய்கள் ("Metal X Ray tubes") வடிவமைக்கப்பட்டுள்ளன. இவற்றில் எலக்ட்ரான் துப்பாக்கி மற்றும் நேர்முனைத் தட்டு உள்ள இடத்தினைச் சூழ்ந்து இருக்கிறது உலோக உருளை. மற்ற பகுதிகள் கண்ணாடியால் ஆனது. 

எக்சு-கதிர்கள் பெரிலியம் சாளரம் வழியாக வெளிப்படுகிறது. அலுமினிய வடிகட்டியும் உள்ளது. இது உள்ளார்ந்த வடிகட்டிப் பண்பினை அதிகரிக்க உதவுகிறது. கண்ணாடிக் குழாயுடன் ஒப்பிடும் போது உலோகக் குழாய் அதிக இழை உமிழ்ச்சியினைக் கொடுக்கிறது. அதாவது அதிக குழாய் மின்னோட்டம் பெறமுடிகிறது.

இப்படிப்பட்ட குழாய்கள் குறைந்த கே.வி ல் அதிக குழாய் மின்னோட்டத்தினைப் பெற உதவும். குறைந்த கதிர்வீச்சுக்கால அளவினையும் பயன்படுத்த முடியும். 

x rayequipment for student radiographers-D.N &M.O Chesney


</doc>
<doc id="192409" url="https://ta.wikipedia.org/wiki?curid=192409" title="ஆமணக்குக் குடும்பம் (தாவரவியல்)">
ஆமணக்குக் குடும்பம் (தாவரவியல்)

ஆமணக்கு குடும்பத்தில் (இலத்தீன்:Euphorbiaceae) 300 பேரினங்களும், 7.500-க்கும் மேற்பட்ட சிற்றினங்களும் உள்ளன. ஆன்டனி என்ற பிரான்சு நாட்டு தாவரவியல் அறிஞர் விவரித்துள்ளார். உலக அளவில் இத்தாவரங்கள் பரவி இருந்தாலும், ஆப்பிரிக்காவிலும், தென் அமெரிக்காவிலும் அதிக அளவில் காணப்படுகின்றன. இக்குடும்பத் தாவரங்களுள் 70 பேரினங்களும், 450-க்கும் மேற்பட்ட சிற்றினங்களும், இந்தியாவில் உள்ளன.




</doc>
<doc id="192444" url="https://ta.wikipedia.org/wiki?curid=192444" title="உசாகி சூறாவளி">
உசாகி சூறாவளி

உசாகி சூறாவளி ("Typhoon Usagi") என்பது 2013ம் ஆண்டு வடமேற்கு பசிபிக் பெருங்கடலில் பத்தொன்பதாம் வெப்ப மண்டல நிலையில் உருவான, உலகம் முழுவதுக்குமே அதிக பயத்தை உருவாக்கிய மிகக் கடுமையான வெப்ப மண்டலச் சூறாவளி ஆகும். செப்டம்பர் 16 இல் பிலிப்பீன்சு அருகில் உருவாகி செப்டம்பர் 19 இல் அதிக வலுப்பெற்று செப்டம்பர் 21ல் பலவீனமடைந்து சீனாவின் குவாங்டாங் அருகில் கரையைக் கடந்தது.

பிலிப்பீன்சின் கிழக்கு பகுதியான லுசானில் செப்டம்பர் 15 இல், வெப்ப சலனம் அல்லது குறைந்த அழுத்த பகுதி உருவானது. இதை ஜப்பான் வானிலை ஆய்வு மையம் (JMA) ஒரு வெப்பமண்டலம் உருவாகியுள்ளதென உறுதிசெய்தது. இதனை செப்டம்பர் 16 இல் கூட்டு சூறாவளி எச்சரிக்கை மையமும் (JTWC) உறுதி செய்தது. இதற்கு முதலில் பிலிப்பீன்சின் உள்ளூர் பெயரான Odette என்று பெயர் ஒதுக்கப்பட்டது. அதே நாளில் இது வெப்பமண்டல சூறாவளியாகத் தரமுயர்த்தப்பட்டு, "உசாகி" ("Usagi") என்று பெயர் மாற்றப்பட்டது. இச்சூறாவளி 10 நிமிடத்திற்க்கு 205 கிமீ வேகத்தில் (125 மைல்) வீசியது. அதன்பின் செப்டம்பர் 20 ம் தேதி, உசாகி 75 கிமீ (47 மைல்) வேகத்தில் வீசியது.

பிலிப்பைன்ஸ் வடகிழக்கு அரோரா மாகாணத்தில் பயணிகள் படகு கவிழ்ந்து மூழ்கியதால் 20 வயதான பெண், 50 வயது மனிதன் உட்படப் பலர் காணாமல் போனார்கள். கேத்தே பசிபிக் ஏர்வேஸ் ஹொங்கொங் பன்னாட்டு வானூர்தி நிலையம் 360 விமானங்கள் 6 மணி நேரம் 21 செப்டம்பர் அன்று ரத்து செய்யப்பட்டதாக அறிவித்தது. தைவானில், 3000 க்கும் மேற்பட்ட மக்கள் வெள்ளம்-புரண்ட பகுதிகளில் பாதிக்கப்பட்டனர். மற்றும் சீனாவில் 25 பேர் இறந்ததாக சீனா அறிவித்தது.



</doc>
<doc id="192449" url="https://ta.wikipedia.org/wiki?curid=192449" title="எல். கைலாசம்">
எல். கைலாசம்

வரலாற்றுப் புதின எழுத்தாளர் டாக்டர் எல். கைலாசம், சென்னை மைலாப்பூரைச் சேர்ந்தவர். இவர் மூன்றுக்கும் மேற்பட்ட வரலாற்றுப் புதினங்களையும் மட்டுமல்லாது, தணிக்கை துறை சம்பந்தமான பல ஆராய்ச்சிக் கட்டுரைகளையும் இயற்றியுள்ளார். 

இவர் எழுதிய "மலர்ச்சோலை மங்கை" என்ற நாவல், கல்கியின் பொன்னியின் செல்வன் முன்பாக நடைபெரும் கதைக்களத்தை கொண்டது. மற்றொரு புத்தகமான "கயல்" எனும் நாவலை, பாண்டியர்களின் வரலாற்றை தழுவி அமைத்துள்ளார். "மணிமகுடம்" என்ற நாவலில் சேரநாட்டு மாமன்னர் குலசேகர ஆழ்வாரின் வாழ்க்கை சித்திரத்தை தெளிந்த நடையில் சொல்லியுள்ளார். இந்திய விடுதலை போராட்ட வீரர்களின் வாழ்க்கையை தொகுத்து "சுதந்திர சுடர்கள்" என்ற புத்தகத்தையும் எழுதியுள்ளார். இந்த புத்தகங்கள் வானதி பதிப்பகத்தாரால் வெளியிடப்பட்டுள்ளது. 

திரு. கைலாசம் அவர்கள், அறுபதுக்கும் மேற்ப்பட்ட சிறுகதைகளையும், கட்டுரைகளையும் எழுதியுள்ளார். 

இவர் பாண்டிய நாட்டு சரித்திரத்தையும் மீனவர்களின் வாழ்வியலையும் ஆதாரமாகக் கொண்டு முத்துச்சிப்பிஎன்ற புதினத்தை எழுதியிருக்கிறார். விலாசினி மற்றும் சுதந்திர தேவி வேலு நாச்சியர் ஆகிய அவரின் புதினங்கள் சரித்திரம் படைத்தவை. கேரள சரித்திரத்தை பின்புலமாகக் கொண்டு அவர் எழுதிய REVENGE எனும் ஆங்கிலப் புதினம் புகழ்பெற்றது. 

இது தவிர, பத்மவியூகம் எனும் சரித்திர புதினத்தையும், ஆடிட்டர் குமரன் என்ற புதினத்தையும், "Exploring Misstatements,  Cluster Analysis of Financial Statement" என்ற ஆராய்ச்சிக் கட்டுரைகளையும் எழுதிக் கொண்டிருக்கிறார்.

தற்பொழுது சோழநாட்டு சரித்திரத்தை ஆதாரமாகக் கொண்டு ராஜாளி என்ற மிகப் பெரிய சரித்திர புதினத்தை எழுதிக் கொண்டிருக்கிறார். இந்தப் புத்தகம் வானதியால் வெளியிடப்படவுள்ளது


</doc>
<doc id="192453" url="https://ta.wikipedia.org/wiki?curid=192453" title="செங்கல்பட்டு கொலவை ஏரி">
செங்கல்பட்டு கொலவை ஏரி

செங்கல்பட்டு கொலவை ஏரி காஞ்சிபுரம் மாவட்டத்தில் செங்கல்பட்டுக்கு அருகில் அமைந்துள்ளது. இது இம்மாவட்டத்தின் இரண்டாவது மிகப்பெரிய ஏரி. மதுராந்தகம் ஏரி முதலிடத்தில் இருக்கிறது.

இந்த ஏரி, சென்னையில் இருந்து சுமார் 60 கி.மீ. தொலைவில் அமைந்திருக்கிறது. சென்னையிலிருந்து தென் தமிழகத்திற்க்கு செல்லும் அனைவரும் கண்டுகளிக்கும் வகையில் சாலையில் அருகிலேயே அமைந்துள்ளது. சென்னையிலிருந்து 1 மணி நேரத்தில் பேருந்தில் செல்லலாம்.

இதன் அருகில் பரனூர் மற்றும் செங்கல்பட்டு தொடர் வண்டிநிலையங்கள் அமைந்துள்ளன. இதன் வழியாக தென் தமிழகத்திற்கு செல்லும் தொடருந்துகள் அனைத்தும் இயக்கப்படுகின்றன.

எப்போதும் நீர் நிறைந்து காணப்படும் இவ் வேரி தற்போது தண்ணீர் குறைந்து காணப்படுகிறது. இதற்குக் காரணம் ஏரியை ஆக்கிரமித்து கட்டடங்களை கட்டி வருவதாலும், பலர் இதன் அருகில் தொழிற்ச் சாலைகளைக் கட்டுவதாலும் ஆகும்.

சென்னையில் கோடைக் காலத்தில் ஏற்படும் தண்ணீர் பற்றாக்குறையை சமாளிக்கவும், தொழிற்சாலைகளின் தேவையை பூர்த்தி செய்யவும் இந்த ஏரியிலிருந்து தண்ணீர் எடுக்கப்படுகிறது.

ஒரு சுற்றுலாத் தலமாக இந்த ஏரி அமைந்து



</doc>
<doc id="192457" url="https://ta.wikipedia.org/wiki?curid=192457" title="வேத வியாச பட்டர்">
வேத வியாச பட்டர்

வைணவ ஆச்சாரியர்களில் முதன்மையான ஸ்ரீராமானுசரின் மாணாக்கருள் கூரத்தாழ்வரின் இளைய மகனே வேதவியாச பட்டர் எனப்படும் வியாசபட்டர் ஆவார்.

சுபகிருத் என்ற தமிழ் ஆண்டில் வைகாசி மாதம் அனுஷ நட்சத்திரம் கூடிய நாளில், இராமானுசரின் முதன்மை சீடரான கூரத்தாழ்வாரின் இளையமகனாக பிறந்தார். இவர் புகழ்மிக்க பராசர பட்டரின் இளையவர் ஆவார். இரட்டைப்பிறவிகளான இவர்களின் பிறப்பின் வரலாறு வெகு சுவையானது. ஸ்ரீரங்கத்தில் தன் வழக்கப்படி பிட்சைக்காக செல்லவேண்டிய கூரத்தாழ்வான் கொடு மழையால் வெளியில் போகமுடியாமல் இருந்தார். அவரும் அவருடைய மனைவியார் ஆண்டாளும் அன்று பட்டினி. ஆனால் அவர்கள் பக்தியுடன் போற்றி வந்த அரங்கநாதப் பெருமாள் (ஸ்ரீரங்கம் கோயிலின் மூலத்தெய்வம்) அவர்கள் பட்டினி கிடப்பதைப் பொறுக்காமல் அசரீரியாக கோயிலின் பட்டர் உத்தமநம்பி என்பவர் மூலம் அவர்களுக்கு உணவு அனுப்பி வைத்தார். அதில் மூன்றில் ஒரு பங்கை தான் உண்டு மீதி இரண்டு பங்கை தன் மனைவியான ஆண்டாளை உண்ணச் செய்தார் ஆழ்வார். காலக்கிரமத்தில் ஆண்டாள் இரு மகவை ஈன்றெடுத்தாள். இராமானுசர் தன் குருவான ஆளவந்தாருக்கு செய்துக்கொடுத்த இரண்டாம் வாக்கின்படி விஷ்ணுப்புராணம் பாடிய பராசர முனிவரின் பெயரும், பாகவதம் பாடிய வேதவியாசரின் பெயரும் விளங்குவண்ணம் கூரத்தாழ்வரின் மக்களுக்குள் முதலாமவருக்கு "பராசர பட்டர்" என்றும், இளையவருக்கு "வியாசப்பட்டர்" என்றும் பெயரிட்டார்.


வடமறையான எல்லா சாஸ்திரங்களையும், தென்மறையான திவ்யபிரபந்தத்தையும் தந்தையிடமிருந்தும் மற்றும் தன்னுடைய குருவான எம்பார் இடமிருந்தும் கசடறக் கற்றார். எம்பார் என்பவர் இராமானுசராலேயே துறவறம் கொடுக்கப் பெற்று, 'மந்நாதர்' என்று வடமொழியிலும் அதற்குரிய தமிழ்ச்சொல்லான 'எம்பெருமானார்' என்று தமிழிலும் பெயர் சூட்டப்பட்டவர். அத்தமிழ்ப் பெயரின் சுருக்கம் தான் 'எம்பார். ஜகந்நாத தலத்திலுள்ள புகழ்பெற்ற வைணவ மடம் இன்றும் அவர் பெயரைத் தாங்கி நிற்கின்றது.

தன் உடன்பிறப்பான பராசர பட்டர் மறைவுக்குப்பின் வேதவியாச பட்டர் தன் தமையனின் பணிகளைத் தொடர்ந்தார். ஸ்ரீபாஷ்யத்திற்கு உரை எழுதிய சுதர்சன சூரி என்றும் சுரதபிரகாசிக பட்டர் என்றும் அழைக்கப்படும் வைணவப் பெரியவர் வேதவியாச பட்டரின் மகனாவார்.

பின்வரும் வடமொழி தனியன் இவரின் புகழை பகற்கிறது


</doc>
<doc id="192467" url="https://ta.wikipedia.org/wiki?curid=192467" title="புலத்தேர்வி">
புலத்தேர்வி

புலத்தேர்வி (Collimator) என்பது எக்சு-கதிர் குழாயில், புறக்கூண்டில் பொருத்தப்பட்டுள்ள ஓர் அமைப்பாகும். பெட்டிபோன்ற இவ் அமைப்பில் 45°யில் சாய்வான ஒரு மெல்லிய எக்சு கதிர்களை அதிகம் ஏற்காத மிகவும் நேர்த்தியான ஒரு கண்ணாடி உள்ளது. பக்கவாட்டில் ஒரு நல்ல ஒளியினைக் கொடுக்கும் மின் விளக்கும் உள்ளது. எக்சு-கதிர்களைத் தடுத்து நிறுத்தப் போதுமான கனமுடைய இரு இணை காரீயத் தகடுகள், கண்ணாடிக்குக் கீழ் உள்ளன. X அச்சில் ஓரிணையும் Y அச்சில் ஓரிணையும் தனித்தனியாக இயக்கி ஒளிப்புலத்தினை தேர்வு செய்ய முடியும். கவனமாக ஒளிப்புலமும் எக்சு கதிர் புலமும் ஒன்றாக இணைந்து இருக்குமாறு அமைக்கப்பட்டுள்ளன. இந்தப் பெட்டிபோன்ற அமைப்பிற்கு மேல் பகுதியில் அலுமினிய வடிகட்டியினைச் சொருக, சாளரத்திற்குக் கீழ் பாந்து (Slot) போன்ற அமைப்புள்ளது.

தேவையானப் புல அளவுடன் கதிர் பாய்ச்சப்பட வேண்டும். தேவைக்கதிகமான புல அளவு நோயாளிக்கு தேவையற்ற கதிர் வீச்சினைக் கொடுப்பதுடன் சிதறிய கதிர்களால் படத்தின் தெளிவும் குறைக்கப்படுகிறது.


</doc>
<doc id="192470" url="https://ta.wikipedia.org/wiki?curid=192470" title="எக்சு கதிர் படத்தாள் பெட்டி">
எக்சு கதிர் படத்தாள் பெட்டி

எக்சு கதிர் படத்தாள் பெட்டி (Casset) என்பது கதிர்படத் துறையில் பயன்படும் ஒரு முக்கிய எளிய கருவியாகும். பல அளவு படத்தாள்களுக்கும் ஏற்ப பல அளவுகளில் இப்பெட்டிகள் உள்ளன. பெட்டியின் அடிப்பகுதி மெல்லிய காரீயத் தகட்டால் ஆனது. இது எக்சு-கதிர்களைக் கடத்தாது. மேல்பகுதி நெகிழியால் ஆனது. இது எளிதில் எக்சு கதிர்களைக் கடத்தும். பெட்டியினுள் இருபக்கமும் மென்மையான நுரைபொருளாலான (Foam) அட்டைகள் ஒட்டப்பட்டுள்ளன. இவைகளின் மீது, பக்கத்திற்கு ஒன்றாக இரு வலுஊட்டும் திரைகள் (Intensifying screen) வைக்கப்பட்டுள்ளன. படத்தாளைப் பெட்டியினுள் வைத்து மூடினால், வலுஊட்டும் திரைகள் படத்தாளினைச் சீராக முழுதும் அழுத்தி வைக்கின்றன. இந்த பெட்டி நோயாளியின் மேசையின் கீழ் வைத்து நிலைபெறச் செய்ய முடியும். 

படத்தாளினை இப்பெட்டியில் வைத்தே கதிர்வீச்சு கதிர்படம் எடுக்கப்படுகிறது. இப்பெட்டி சதாரண ஒளிக் கசிவின்றி உள்ளது.


</doc>
<doc id="192498" url="https://ta.wikipedia.org/wiki?curid=192498" title="எல்பின்சுடோன்">
எல்பின்சுடோன்

எல்பின்சுடோன்(ஆங்கிலம்:Elphinstone, Mount stuart) (6 அக்டோபர் 1779 - 20 நவம்பர் 1859) எடின்பரோவில் கல்வி பயின்றார். 1795 இல் வங்காளச் சிவில் அதிகார வர்க்கத்தில் வேலையை எற்றுப் பிறகு, 1804 இல் நாகபுரியிலும், 1811 இல் பூனாவிலும் சுதானிகராகா நியமிக்கப் பட்டார். 1817 இல் பேசுவா ஆங்கிலேயரோடு போர் தொடங்கியபோது, கர்க்கீ(Kirkee) என்னும் இடத்தில், இவர் தலைமை ஏற்று, அப்போரை நடத்தி, வெற்றி பெற்றார். ஆங்கிலேயர் பேசுவாவை பதவியில் இருந்து விலக்கி, 'பேசுவா' ஆட்சி புரிந்த பகுதிகளைக் கைப்பற்றினர். பின்னர், எல்பின்சுடோன் ஆணையராக இருந்து, அப்பகுதிகளைச் செம்மையாக ஆண்டார்.
1819 முதல் 1827 வரை மும்பையின் துணைநிலை ஆளுநர்(lieutenant governer) பதவியில் திறம்பட செயலாற்றினார். அக்காலத்தில் இவர், எல்பின்சுடன் சட்டத்தை (Elphinstone code) வகுத்தார். இவர் இந்தியாவில் அரசாங்கக் கல்வி வளர்ச்சியை நன்கு திட்டமிட்டு வளர்த்தார். இந்தியர் இவரைப் பாராட்டி, இவர் பெயரால்உ ஒரு கல்லூரியை நிறுவினர். ஐரோப்பியர் இவரது உருவச்சிலையை மும்பையில் அமைத்தனர். 1829 இல் இவர் இங்கிலாந்து திரும்பினர். இம்முறை, இவர் பொதுஆளுநர் (Governer general) பதவியை மறுத்தார். "காபுல் இராச்சிய வரலாறு", "இந்திய வரலாறு", "கிழக்கில் பிரித்தானிய செல்வாக்கு எழு"ச்சி என்பன இவர் எழுதிய நூல்கள் ஆகும். இவர் எழுதிய இந்திய வரலாறு சிறந்த ஆவாண நூல்களாகக் கருதப்படுகிறது.

இவர் பெயரால் ஆசுத்திரேலியா நாட்டில் ஒரு நகரம் உருவாக்கப்பட்டது. இலண்டனில் புனிதர் பவுல் தேவாலயத்தில்( St Paul's Cathedral) ஒரு சிலை இவருக்கு வைத்துள்ளனர்.



</doc>
<doc id="192504" url="https://ta.wikipedia.org/wiki?curid=192504" title="குத்துக்கோட்டுச் சோதனை">
குத்துக்கோட்டுச் சோதனை

கணிதத்தில் குத்துக்கோட்டுச் சோதனை, ("vertical line test") தரப்பட்ட ஒரு வளைவரையானது கார்ட்டீசியன் தளத்தின் "x" , "y" அச்சுக்களை முறையே தனது ஆட்களம் மற்றும் இணையாட்களமாகக் கொண்டதொரு சார்பின் வரைபடமா என்பதைத் தீர்மானிக்கப் பயன்படுத்தப்படுகிறது.

ஒரு சார்பின் ஒவ்வொரு உள்ளீட்டிற்கும் ஒரேயொரு வெளியீடுதான் இருக்கமுடியும் என்பதால் சார்பினைக் கார்ட்டீசியன் தளத்தில் குறிக்கும்போது அச்சார்பின் ஒவ்வொரு "x" மதிப்பிற்கும் ஒரேயொரு "y" மதிப்பு மட்டுமே இருக்க முடியும். இதனை அடிப்படையாகக் கொண்டு குத்துக்கோட்டுச் சோதனை உருவாக்கப்பட்டுள்ளது.

வரைபடம் மூலமாக குத்துக்கோட்டுச் சோதனையைச் செய்வதற்கு ஒரு நேர்செங்குத்தான அளவுகோலை "x" இன் மேல் அதன் ஒரு ஓரத்திலிருந்து மற்றொரு ஓரத்திற்கு நகர்த்த வேண்டும். நகர்த்தும் போது அளவுகோல் எந்நிலையிலும் "y" அச்சுக்கு இணையாக இருக்குமாறு பார்த்துக் கொள்ளவேண்டும். இவ்வாறு அளவுகோலை நகர்த்தும்பொழுது ஏதேனுமொரு "x" மதிப்பிற்கு வளைவரையானது அளவுகோலை ஒரேயொரு முறை மட்டுமே சந்தித்தால் அவ் வளைவரை ஒரு சார்பின் வரைபடமாக இருக்கும். மாறாக ஏதேனுமொரு "x" மதிப்பிற்கு வளைவரையானது அளவுகோலை ஒன்றுக்கு மேற்பட்ட தடவைகள் சந்திக்குமேயானால் அவ் வளைவரை ஒரு சார்பின் வரைபடமாக இருக்க முடியாது.




</doc>
<doc id="192530" url="https://ta.wikipedia.org/wiki?curid=192530" title="இமயமலையின் சிகரங்கள் மற்றும் கணவாய்கள் பட்டியல்">
இமயமலையின் சிகரங்கள் மற்றும் கணவாய்கள் பட்டியல்

இமயமலையின் சிகரங்கள் (Himalayan peaks) மற்றும் கணவாய்களின் பட்டியல்.இமயமலையில் 14 சிகரங்கள் 8000 மீட்டருக்கும் உயரமானவை.


</doc>
<doc id="192536" url="https://ta.wikipedia.org/wiki?curid=192536" title="பால் கறக்கும் எந்திரம்">
பால் கறக்கும் எந்திரம்

பால் கறக்கும் எந்திரம் (ஆங்கிலம்:Milking Machine) பாலுக்காக வளர்க்கப்படும் கால்நடைகளில், பாலை கறக்க பயன்படுத்தப்படும் கருவியை, இவ்விதம் அழைப்பர். அதிக கால்நடைகளில் பாலைக் கறக்கவும், பால் கறக்கும் திறனுள்ளவர்கள் தமிழகத்தில் குறைவாக இருப்பதாலும், இக்கருவியின் பயன்பாடு, தமிழகத்தில் அதிகரித்து வருகிறது. ஒரு நிமிடத்தில் 1.5 முதல் 2 லிட்டர் வரை பாலை, இதன் மூலம் கறக்க இயலும். 

வெற்றிடத்தைப் பயன்படத்தி சிறிய கால்வாய்வழியே, காம்பிலிருந்து பாலை சுரக்கச் செய்து, சேகரிக்கும் பாத்திரத்தில் சேர்த்துவிடுகிறது. மேலும் இது காம்புகளை பிடித்து விடுவதால், பாலும், இரத்தமும் ஒரிடத்தில் குவியாமல் சீராகப் பரவியிருக்கச் செய்கிறது. ஆனால் மடியில் எவ்வித வெடிப்புகளோ, காயங்களோ இருக்கக்கூடாது. எருமை, பசுமாடுகளுக்கு ஏற்ப, இதன் வகைகளைப் பயன்படுத்த வேண்டும். தேவையான பயிற்சியைப் பெற்றே, இக்கருவியை பயன்படுத்த வேண்டும். நோய்காலங்களில் இதனை பயன்படுத்தக்கூடாது. 

எங்கு வேண்டுமானாலும் எடுத்துச் செல்லும் வண்ணம் வடிவமைப்பை உடையது. அதிக அளவில் மின்சாரத்தைப் பயன்படுத்துவதில்லை. கையாள்வது எளிது. மடியில் உள்ள பால் முழுவதையும் கறக்கக்கூடியது. அதோடு இக்கருவியில் கறக்கும்போது, கன்று குடிப்பது போலவே இருப்பதோடு, பால்மடியில் வலியும் ஏற்படுத்துவதில்லை. பால் வீணாகாமல் தடுக்கப்படுகிறது. காம்பில் கருவியின் அளவீடு 352 மி.மீ. மெர்குரி;எருமைகளுக்கு 400 மி.மீ. மெர்குரி என வேறுபடுகிறது. கைபடாமல் பால் வருவதால், கெட்டுபோகும் நேரம், கையால் கரக்கும் செயலோடு ஒப்பிடும் போது, மிகவும் குறைவு ஆகும்.

பண்ணையின் பால் கறக்கும் கொட்டில், இக்கருவியை பயன்படுத்துவதற்காக, அதன் அமைப்பை மாற்றி அமைக்கவேண்டும். பால் எந்திரத்தின் கடிக்கும் திறன், அதன் வெற்றிட அளவு மற்றும் துடிப்பு அளவைப் பொறுத்தது.ஒவ்வொரு காம்பிலும் செயல்படும். எடை மற்றும் அழுத்த அளவு ஒரே அளவாக இருக்கவேண்டும். அப்போது தான் கறக்கும் பாலின் அளவு சீராக இருக்கும். எனவே காம்புகளில் பொருத்தும் போது எல்லாவற்றிலும் எடை மற்றும் பிடிப்பு சரியாக உள்ளதா என்று பார்த்துக் கொள்ளவேண்டும்.

கால்நடைகளின் சிறுவயது முதலே, இக்கருவியினால் பால்கறப்பிற்கு பழக்க வேண்டும். கையால் கறப்பிற்கு பழகிய கால்நடைகளில், இக்கருவியை பயன்படுத்த இயலாது எனலாம். குறிப்பாக, எருமையை நன்கு பழக்கப்படுத்த வேண்டும். எருமை பயந்தாலோ, சரியாகப் பொருத்தாமல் விட்டாலோ, வலி ஏற்பட்டாலோ எருமையானது பாலை விடாமல் அடக்கி வைத்துக் கொள்வதால், உற்பத்திக் குறைய வாய்ப்புள்ளது.

சினை மாடுகள், வெப்பமான இக்கருவியைக் கொண்டு, பால் கறப்பதை விரும்புவதில்லை. ஏனெனில், அதன் சிறு இரைச்சல், ஒரு சில கால்நடைகளுக்குப் பிடிக்காமல் போகலாம். இது போன்ற நிலைகளில், முதலில் கையினால் பீய்ச்சவேண்டும். அப்பொழுது அருகில் இரைச்சலிடும் இக்கருவியை வைத்துக்கொண்டால், இவ்வொலிக்கு பழகி விடும். நாளடைவில், இக்கருவியைப் பயன்படுத்துவதில் தடைஏற்படாது.


</doc>
<doc id="192544" url="https://ta.wikipedia.org/wiki?curid=192544" title="ச. பெனடித்து">
ச. பெனடித்து

ச. பெனடித்து எனும் ஆசிநாதன் ஈழத்து ஓவியர். பென் என்ற புனைபெயரில் வரைந்தவர். முழுநேர ஓவியராக வாழ்ந்து வந்த இவர் வணிகமுறை ஓவியம் வரைவதில் பெரிதும் ஈடுபாடு கொண்டிருந்தவர். ஓவியர் மாற்கு வின் ஆசிரியர். இவர் வணிகமுறை ஓவியர்களாக இருந்த பலருக்கு ஓவியஆசிரியராக இருந்திருக்கிறார். மனிதஉருவரைகளையே பெரும்பாலும் வரைந்த இவர் ரேகைச் சித்திரங்களை வரைவதிலும் வல்லவர். கற்காலக் கலையுஞ் சுவையும் என்ற இவரால் எழுதப்பெற்ற நூல் 1959 இல் ஈழக்கலைமன்ற வெளியீடாக வெளிவந்தது. 

இவரது வாழ்க்கைக் குறிப்புகள் பற்றி எதுவும் அறியமுடியாததாகவே உள்ளது. ஓவியக்கலைக்கு யாழ்ப்பாணத்தவர் ஆதரவு தராதவர்கள் என்றும், ஓவியம் வரைதலை முழுநேரத் தொழிலாகக் கொண்டு யாழ்ப்பாணத்தில் வாழ முடியாதென்றும் மனம் நொந்தவர். தென்இந்தியாவுக்கு இடம்பெயர்ந்து அங்கேயே காலமானார்.

இவர் பெருந்தொகையான ஓவியங்களை வரைந்துள்ளார். அவைகள் பேணிப்பாதுகாக்கப்படாத காரணத்தால் அழிந்து போயின.




</doc>
<doc id="192553" url="https://ta.wikipedia.org/wiki?curid=192553" title="கிடைக்கோட்டுச் சோதனை">
கிடைக்கோட்டுச் சோதனை

கணிதத்தில் கிடைக்கோட்டுச் சோதனை ("horizontal line test") ஒரு சார்பை உள்ளிடு கோப்பா இல்லையா (ஒன்றுக்கு-ஒன்று சார்பு) என்றறியப் பயன்படுத்தப்படுகிறது. 

ஒரு சார்பு உள்ளிடுகோப்பாக இருந்தால் அதன் வீச்சின் ஒவ்வொரு உறுப்பிற்கும் அதன் ஆட்களத்தில் ஒரேயொரு முன்னுரு மட்டுமே இருக்கும். 

கார்ட்டீசியன் தளத்தில் வரையப்பட்டுள்ள ஒரு வளைவரையானது ஒரு உள்ளிடுகோப்பின் வரைபடமா என்று சோதிப்பதற்கு, "x" அச்சுக்கு இணையாக அத் தளத்தில் வரையப்படும் ஒரு கிடைக்கோடு (formula_1) பயன்படுத்தப்படுகிறது. வளைவரையை அக்கிடைக்கோடு ஒரேயொரு புள்ளியில் மட்டுமே சந்தித்தால் அவ் வளைவரை ஒரு உள்ளிடுகோப்பின் வரைபடமாகும்; மாறாக, ஒன்றுக்கு மேற்பட்ட புள்ளிகளில் சந்திக்குமானால், அது ஒரு உள்ளிடுகோப்பாக இருக்க முடியாது.



</doc>
<doc id="192554" url="https://ta.wikipedia.org/wiki?curid=192554" title="பானிகால் கணவாய்">
பானிகால் கணவாய்

பானிகால் கணவாய் ("Banihal Pass" தேவநாகரி: बनिहाल दर्रा) பிர் பாஞ்சல் மலைத்தொடரில் அமைந்துள்ளது. இது 2,832 மீட்டர் (9,291 அடி உயரம்) உயரத்தில் அமைந்துள்ளது. இம்மலைத்தொடர் காசுமீர் மாநிலத்திற்கும் காசுமீர் பள்ளத்தாக்கிற்கும் இடையே அமைந்துள்ளது.காசுமீரி மொழியில் பானிகால் என்பதற்கு பனிப்புயல் என்று பொருளாகும் .

குளிர்காலங்களில் இம்மலைத்தொடரானது பனிமூடி இருக்கும். ஜம்முவிலிருந்து ஸ்ரீநகருக்கு பானிகால் கணவாய் வழியாகச் செல்லும் சாலை 1958 வரை பயன்பாட்டில் இருந்தது. அதன் பின்னர் ஜவகர் குகை வடிவமைக்கப்பட்டதும் இப்பாதையானது உபயோகத்தில் இல்லை.


</doc>
<doc id="192555" url="https://ta.wikipedia.org/wiki?curid=192555" title="ஸோஜி லா கணவாய்">
ஸோஜி லா கணவாய்

ஸோஜி லா (இந்தி:ज़ोजि ला அல்லது ज़ोजि दर्रा) இந்தியாவின் காசுமீர் மாநிலத்தில் அமைந்துள்ள ஓர் கணவாய் ஆகும். காசுமீரிலிருந்து லே செல்லும் இந்திய தேசிய நெடுஞ்சாலை இதன் வழியாகச் செல்கிறது. இது 9 கிலோமீட்டர் நீளமுடையது. பனிப்பொழிவு அதிகமாக இருக்கும் காலங்களில் இந்திய எல்லைப்புற சாலைகள் அமைப்பால் இந்தச் சாலையானது அடிக்கடி மூடப்படும். 1947 இந்திய பாகிஸ்தான் போரின் போது இந்தக் கணவாயானது பாகிஸ்தானால் கைப்பற்றப்பட்டது. பின்னர் நவம்பர் 1 ம் தேதி மீண்டும் இந்தியப்படைகளின் வசம் வந்தது.


</doc>
<doc id="192557" url="https://ta.wikipedia.org/wiki?curid=192557" title="மோகன் கணவாய்">
மோகன் கணவாய்

மோகன் கணவாய் ("Mohan Pass") என்பது சிவாலிக் மலைத்தொடரில் உள்ள முதன்மையான கணவாய் ஆகும். இது இமயமலைத் தொடரில் சிக்கிம் மாநிலத்தை நோக்கிச் செல்கிறது. உத்திரப்பிரதேசத்தின் சகாரன்பூரிலிருந்து உத்தரகாண்டின் மலைவாசலான முசோரி வரை செல்லும் சாலை இதன் வழியாகச் செல்கிறது.


</doc>
<doc id="192558" url="https://ta.wikipedia.org/wiki?curid=192558" title="அர்னிகோ ராஜ்மார்க் கண‌வாய்">
அர்னிகோ ராஜ்மார்க் கண‌வாய்

அர்னிகோ ராஜ்மார்க் கண‌வாய் (Araniko Highway) காத்மண்டுவையும் காத்மண்டு பள்ளத்தாக்கையும் இணைக்கிறது. நேபாளத்தின் அபாயகரமான சரிவுகள் கொண்ட பாதையாக இது கருதப்படுகிறது. சீன-நேபாள‌ நட்புப்பாலம் இதை சீன நெடுஞ்சாலையான 318 உடன் இணைக்கிறது. இது 1585 மீட்டர் உயரத்தில் இருக்கிறது. இது இந்திராவதி மற்றும் சன்கோசி ஆகிய நதிகளைக் கொண்டுள்ளது. இந்தக் கணவாயானது சீனாவுடன் இணைகிறது. ஆனாலும் இதன் மூலம் முக்கியப் போக்குவரத்து எதுவும் நடப்பதில்லை.
சீன இந்திய நட்புப் பாதை


</doc>
<doc id="192579" url="https://ta.wikipedia.org/wiki?curid=192579" title="2013 பாகிஸ்தான் நிலநடுக்கம்">
2013 பாகிஸ்தான் நிலநடுக்கம்

2013 பாகிஸ்தான் நிலநடுக்கம் என்பது M 7.7 என்ற அளவில், 66 கிலோ மீட்டர் அளவில் நிலநடுக்க மையம் கொண்டு பலுசிஸ்தானின் அவரான் பகுதியில் ஏற்பட்ட நிலநடுக்கம் ஆகும். இதில் குறைந்தது 370 பேர் உயிரிழந்தனர்.

அமெரிக்க புவியியல் ஆய்வு அமைப்பு நிலநடுக்கம் 24 செப்டம்பர் 2013 அன்று 11:29:48 UTC என்ற நேரத்தில் 27.000°N, 65.514°E என்ற இடத்தில் நடைபெற்றதாக அறிவித்தது. இந்நிலநடுக்கமானது ஆழத்தில் ஏற்பட்டது. பாகிஸ்தானின் தேசிய நிலநடுக்க ஆய்வு மையம் M 7.7 அளவில் 16:29:49  பா.தி.நே (UTC+5:00) என்ற நேரத்தில் 27.09°N, 65.61°E என்ற இடத்தில் 10 கிமீ ஆழத்தில் ஏற்பட்டதாக அறிவித்தது. இந்நிலநடுக்கம் கிட்டத்தட்ட ஒரு நிமிடம் நீடித்ததாகவும் கராச்சி, ஐதராபாத், இஸ்லாமாபாத், லர்கானா, லாகூர் ஆகிய நகரங்களில் உள்ளோர் கூறப்படுகிறது. இந்த நடுக்கம் இந்தியாவின் டெல்லி|டெல்லியிலும்]] உணரப்பட்டது. சில கட்டங்கள் ஆடின. மேலும், மஸ்கட், ஓமன்—இந்நகரங்கள் நிலநடுக்க மையத்திலிருந்து 800 கிமீ தொலைவிலிருந்தும் அங்கும் மிதமான அதிர்வுகள் உணரப்பட்டன.

இந்நிலநடுக்கத்தால் 370 பேர் உயிரிழந்தனர். நூற்றுக்கும் மேற்பட்டோர் காயமடைந்தனர். அமெரிக்க புவியியல் ஆய்வு மையத்தின் PAGER அறிக்கைபடி, சிவப்பு நிற எச்சரிக்கை தரப்பட்டது (அதாவது 1,000 முதல் 10,000 இறப்புகள் ஏற்பட 35% வாய்ப்பிருக்கிறது; 10,000 முதல் 1,00,000 வரை உயிரிழப்பு ஏற்பட 27% வாய்ப்பிருக்கிறது) ஆரஞ்சு நிற பொருளாதார எச்சரிக்கையும் தரப்பட்டது. (அதாவது US$100 மில்லியன்-$1 பில்லியன் வரை இழப்பு ஏற்பட 35% வாய்ப்பிருக்கிறது; US$1-10 பில்லியன் வரை இழப்பு ஏற்பட 26% வாய்ப்பிருக்கிறது.) இந்த நிலநடுக்கத்தால் கவடார் நகரின்dsghhffchh கரையிலிருந்து 1.0 கிமீ தொலைவில் புதிய தீவு கடலில் தோன்றியுள்ளது. 


</doc>
<doc id="192587" url="https://ta.wikipedia.org/wiki?curid=192587" title="தோரோங் லா கணவாய்">
தோரோங் லா கணவாய்

தோரோங் லா (Thorong La) கணவாய் 5,416 மீட்டர்கள் (17,769 அடிகள் ) உயரத்தில் இமயமலைத் தொடரில் நேபாளம் பகுதியில் அமைந்துள்ளது. இது மனாங் என்ற கிராமத்தை ரானிபெளவா என்ர கிராமத்தோடு இணைக்கிறது. இந்தக் கணவாய் உள்ளூர் வணிகர்கள் அடிக்கடி பயன்படுத்தும் பாதையாகும்.

இதன் மேற்குப் பக்கம் கிழக்குப் பக்கத்தைவிட வறட்சியாகவே காணப்படும். மேற்குப் பகுதியில் இயற்கையாய் வளரும் தாவரங்கள் எதுவும் இல்லை. ஆனால் கிழக்குப் பகுதியான மனாங் கிராமத்தில் தாவரங்கள் வளருவதற்கான சூழல் நிலவுகிறது.

அன்னபூர்ணா 1 பகுதியின் உயரமான இடம் இதுவாகும். இங்கு மலையேறம் செய்பவர்கள் அதிகம் வருகின்றனர். மார்ச், ஏப்ரல் மற்றும் அக்டோபர், நவம்பர் மாதங்களில் மலையேறுவதற்கான சாதகமான சூழ்நிலை நிலவுகிறது. குளிர்காலத்தில் இந்த இடத்தைக் கடப்பது அபாயகரமான ஒன்று. அதிகமான சுற்றுலாப் பயணிகள் கிழக்கிலிருந்து மேற்கு நோக்கி இஃதக் கணவாயைக் கடக்கின்றனர். ஏனெனில் அதுதாம் எளிமையானதும் பாதுகாப்பானதும் ஆகும். அக்டோபர் மற்றும் நவம்பர் மாதங்களில் மலையேறச் செல்பவர்கள் இதை சூரிய உதயத்திற்கு 5 மணிநேரம் முன்பாகவே கடக்கின்றனர். ஏனெனில் இந்த மாதங்களில் சூரிய உதயத்திற்குப் பின் கடுமையான காற்று வீசுகிறது.


</doc>
<doc id="192589" url="https://ta.wikipedia.org/wiki?curid=192589" title="கேந்திரிய வித்யாலயா">
கேந்திரிய வித்யாலயா

கேந்திரிய வித்யாலயா என்பது இந்திய நடுவணரசின் மனிதவள மேம்பாட்டு அமைச்சகத்தால் நிருவகிக்கப்படும் பள்ளிக் கல்வி அமைப்பாகும். இது இந்தியாவில் மட்டுமின்றி காத்மாண்டு, மாஸ்கோ, டெஹ்ரான் ஆகிய இடங்களிலும் செயல்படுகிறது.

அனைத்து கே.வி. பள்ளிகளிலும் நடுவண் இடைநிலைக் கல்வி வாரியத்தின் பாடமுறையும் பயிற்றுவித்தல் திட்டமும் பின்பற்றப்படுவதால் நடுவணரசு ஊழியர்கள் இடமாற்றம் பெறும் போது குழந்தைகளின் கல்வியில் சிக்கல் நேர்வதில்லை. மொத்தமாக 1,094 பள்ளிகள் இந்தியாவிலும் 3 பள்ளிகள் அயல் நாட்டிலும் செயல்பட்டுக்கொண்டு உள்ளன. இக்கல்வி அமைப்பானது உலகளாவிய சங்கிலித்தொடர் பள்ளிகளில் முதன்மையானது.


</doc>
<doc id="192591" url="https://ta.wikipedia.org/wiki?curid=192591" title="காரட் அல்வா">
காரட் அல்வா

காரட் அல்வா என்பது இந்தியா-பாகிஸ்தானின் பஞ்சாப் பகுதியைத் தாயகமாகக் கொண்ட ஓர் இனிப்புணவு. இது விழாக்காலங்களில் பரிமாறப்படும் முக்கிய உணவாகும். 300 கிராம் காரட் அல்வா 268 கலோரிகளை அளிக்க வல்லது.


</doc>
<doc id="192593" url="https://ta.wikipedia.org/wiki?curid=192593" title="நிலவிளக்கு">
நிலவிளக்கு

நிலவிளக்கு என்பது கேரளத்து வீடுகளிலும் வழிபாட்டிடங்களிலும் ஒளியேற்றப் பயன்படுத்தப்படும் விளக்காகும். இது தமிழ்நாட்டில் புழக்கத்தில் உள்ள குத்துவிளக்கை விட அளவில் பெரியது. வடிவில் வேறுபட்டது.

மாடத்தில் வைக்கப்படும் மாடவிளக்கு, தொங்கவிடப்படும் சரவிளக்குகள் போலன்றி இது நிலத்தில் வைக்கப்படுவதால் நிலவிளக்கு எனப்பெயர் பெற்றது. கேரளம் மற்றும் தமிழ்நாட்டின் கன்னியாகுமரி மாவட்டத்தில் நிலவிளக்கு பயன்பாட்டில் உள்ளது. உரோமன் கத்தோலிக்க கிறித்தவர்கள் சிலுவை சின்னமுள்ள நிலவிளக்கைப் பயன்படுத்துவர்.


</doc>
<doc id="192600" url="https://ta.wikipedia.org/wiki?curid=192600" title="முதன்மைத் தடுப்பரண்">
முதன்மைத் தடுப்பரண்

"'துணைக் காப்பரண்" (secondary barrier) நோயாளியிடமிருந்து வெளிப்படும் சிதறிய கதிர்களைத் தடுத்து நிறுத்தப் போதுமான கனமுடையதாக இருத்தல் வேண்டும். சிதறிய கதிர்களின் செறிவு, முதன்மைக் கதிரின் செறிவில் ஒரு விழுக்காட்டை விடவும் குறைவாகவே உள்ளது. எனவே துணைக் காப்பரணின் சுவர் கனம் குறைவாக இருந்தாலே போதுமானது.

BARC-notes


</doc>
<doc id="192602" url="https://ta.wikipedia.org/wiki?curid=192602" title="காஃபி குடும்பம் (தாவரவியல்)">
காஃபி குடும்பம் (தாவரவியல்)

காஃபி குடும்பம் (தாவரவியல்) என்பது (:Rubiaceae) பூக்கும் தாவரங்களிலுள்ள ஒரு பெரிய குடும்பம் ஆகும். இக்குடும்பத்தில் 611 பேரினங்களும், அவற்றினுள் ஏறத்தாழ 13,100 இனங்களும் உள்ளன. பூக்கும் தாவரங்களில் உள்ள சிற்றினங்களின் எண்ணிக்கை அடிப்படையில், இது நான்காவது பெரிய குடும்பமாகும். பேரின எண்ணிக்கையினை வைத்துப் பார்க்கும் போது, ஐந்தாவது இடத்தினைப் பெறுகிறது. இலத்தீனிய சொல்லான 'ரூபர்' ( ruber), என்பதற்கு சிவப்பு என்று பொருள். அச்சொல்லும், ஒரு பூண்டு வகை செடியின்(madder) பெயரும் இணைந்து, இப்பெயர் தோன்றியது என்பர். 1789 ஆம் ஆண்டில், முதன் முதலாக, ஆன்டனி (Antoine Laurent de Jussieu) என்பவர், இக்குடும்பத்தின் விவரங்களை எடுத்துரைத்தார். அன்டார்டிகாக் கண்டத்தைத் தவிர, உலகின் பிற கண்டங்களில், இத்தாவரங்கள் காணப்படுகிறது. இக்குடும்பத்தில், உயிரியற் பல்வகைமை நிறைந்து காணப்படுகிறது. இக்குடும்பத் தாவரங்களுள் 76 பேரினங்களும், 274-க்கும் மேற்பட்ட சிற்றினங்களும் இந்தியாவில் உள்ளன.



</doc>
<doc id="192608" url="https://ta.wikipedia.org/wiki?curid=192608" title="ஆன்மீகப் பயணத்தின் இனிய நினைவுப்பகிர்வு">
ஆன்மீகப் பயணத்தின் இனிய நினைவுப்பகிர்வு

ஆன்மீகப் பயணத்தின் இனிய நினைவுப்பகிர்வு 30 கட்டுரைகளை உள்ளடக்கிய தொகுப்பு நூலாகும். இந்நூலில் இலங்கையிலும், இந்தியாவிலும் தான் தரிசித்த திருத்தலங்கள், திருத்தலங்களை நோக்கிய பயண அனுபவங்கள், அதையொட்டிய மனக்கருத்துக்கள், வாழ்க்கை வரலாறுகள் போன்றவற்றை நூலாசிரியர் இராஜேஸ்வரி பாலசுப்பிரமணியம் பதிந்துள்ளார்.

நூலாசிரியர் இராஜேஸ்வரி பாலசுப்பிரமணியம் ஆன்மீகத் துறையில் மிகுந்த ஆர்வம் உள்ளவர். ஆத்தியடி பருத்தித்துறையைப் பிறப்பிடமாகக் கொண்டவர். புலம் பெயர்ந்து அவுஸ்திரேலியாவில் வாழ்பவர். Tamil seniors social club, Mill park இல் முக்கிய உறுப்பினர்.





</doc>
<doc id="192611" url="https://ta.wikipedia.org/wiki?curid=192611" title="ஜம்மு காஷ்மீர் சுற்றுலா">
ஜம்மு காஷ்மீர் சுற்றுலா

ஜம்மு காஷ்மீர் இந்தியாவின் வடகோடியில் இருக்கும் மாநிலம் ஆகும். 17 ஆம் நூற்றாண்டில் முகலாய மன்னர் ஜகாங்கீர் காஷ்மீர் பள்ளத்தாக்கிற்கு வந்த போது , உலகில் சொர்க்கம் என்று ஒன்றும் எங்காவது இருக்குமானால் அது இதுதான் என தால் ஏரியில் இருக்கும் போது சொன்னாராம்.இது ஒரு முக்கியமான சுற்றுலாத்தலம். காஷ்மீர் , ஶ்ரீநகர் , குல்மார்க் , முகலாயர் தோட்டம் , பாகல்ஹாம் , ஜம்மு மற்றும் லடாக் ஆகியவை முக்கியமான இடங்கள். இவற்றில் சில இடங்களைப் பார்க்க வெளிநாட்டினர் இந்திய அரசிடம் அனுமதி பெற வேண்டும்.

காஷ்மீரின் அலுவல் மொழி உருது ஆகும்.ஆனால் இங்கு முக்கியமான மொழி காஷ்மீரி ஆகும்.பெரும்பாலானோர் பேசும் மொழியாக இந்தியும் இருக்கிறது.

விமானம் மூலம்

ஜம்மு , ஶ்ரீநகர் மற்றும் லே அகிய பகுதிகளுக்கு இந்தியன் ஏர்லைன்ஸ் , கிங்ஃபிஷ்ஷர் ,இண்டிகோ ஏர்லைன்ஸ் மற்றும் ஸ்பைஸ் ஜெட் ஆகியவை சேவை வழங்குகின்றன.

தொடர்வண்டி மூலம்

உதம்பூரில் கடைசி தொடர்வண்டி நிலையம் அமைந்துள்ளது. இங்கிருந்து வாகனங்கள் மூலம் மேலே செல்லலாம்.
சாலை மூலம்

சாலை மூலமாக செல்பவர்கள் இரு வழிகளில் செல்லலாம் ஜம்மு வழியாக ஶ்ரீநகர் செல்வது அல்லது ஹிமாச்சலப்பிரதேசின் மணாலியிலிருந்து லே செல்வது.



</doc>
<doc id="192618" url="https://ta.wikipedia.org/wiki?curid=192618" title="முத்துப்பதிப்பகம்">
முத்துப்பதிப்பகம்

முத்துப்பதிப்பகம் மதுரையில் இயங்கிய பதிப்பகம் ஆகும். மதுரை காமராசர் பல்கலைக் கழகத்தில் தமிழ்த்துறைத் தலைவராக இருந்த முனைவர் மு. சண்முகம்பிள்ளை என்னும் முத்துச்சண்முகன் இப்பதிப்பகத்தை தொடங்கினார். அவர் மகன் திருநாவுக்கரசு என்பவர் மேலாண்மையில் இப்பதிப்பகம் இயங்கியது. இருவரின் மறைவுக்குப் பின்னர், இப்பதிப்பகம் மூடப்பட்டது. தெ; பொ. மீ. சிந்தனைப் பள்ளியைச் சேர்ந்த தமிழாய்வுகளையும் புத்திலக்கியங்களையும் இப்பதிப்பகம் நூல்களாக வெளியிட்டது.


</doc>
<doc id="192619" url="https://ta.wikipedia.org/wiki?curid=192619" title="ராஜஸ்தானின் சுற்றுலா மையங்கள்">
ராஜஸ்தானின் சுற்றுலா மையங்கள்

ராஜஸ்தான் இந்தியாவின் வடமேற்குப் பகுதியில் அமைந்துள்ள ஒரு மாநிலமாகும். இது உள்நாட்டு மற்றும் வெளிநாட்டு சுற்றுலாப் பயணிகளின் சுற்றுலா மையமாக விளங்குகிறது. இதன் பழங்காலக் கோட்டைகள், அரண்மனைகள், கலாச்சாரம் மற்றும் கலை ஆகியவை சுற்றுலாப் பயணிகளைக் கவருவதாக அமைந்துள்ளன.இந்தியாவிற்கு வரும் வெளிநாட்டுச் சுற்றுலாப் பயணிகளில் மூன்றில் ஒருவர் ராஜஸ்தானுக்குச் செல்கின்றனர். ராஜஸ்தானின் ஜெய்ப்பூர் , உதய்பூர் , பிகானீர் , ஜோத்பூர் மற்றும் ஜெய்சால்மர் ஆகிய சுற்றுலாப் பயணிகளின் விருப்பமான இடங்களாக உள்ளன. ராஜஸ்தானின் உள்ளூர் உற்பத்தியில் 8 சதவீதம் சுற்றுலாப் பயணிகளால் வர்த்தகம் செய்யப்படுகிறது. சுற்றுலா மூலம் உள்ளூர் வேலைவாய்ப்பு அதிகரிக்கிறது. கைவிடப்பட்ட பெரும்பாலான பழைய கோட்டைகள் சொகுசு விடுதிகளாக மாற்றப்பட்டுள்ளன.


</doc>
<doc id="192624" url="https://ta.wikipedia.org/wiki?curid=192624" title="நல்லாதனார்">
நல்லாதனார்

நல்லாதனார் என்பவர் திரிகடுகம் என்ற உயிர் மருத்துவ நூலை ஆக்கியவர். ஆதனார் என்பது இவரது இயற்பெயர். ‘நல்’ என்பது அடைமொழி. காப்புச் செய்யுளில், பூவை வண்ணன் ஆகிய திருமால் உலகம் அளந்தது, குருந்தமரம் சாய்த்தது, மாயச் சகடம் உதைத்தது ஆகியவை பற்றிக் கூறியிருப்பதால் இவர் வைணவ சமயத்தவர் என்பது பெறப்படும். இவர் காலம் கி.பி. இரண்டாம் நூற்றாண்டு.

காரம், கார்ப்பு (உறைப்பு) என்று பொருள்படும். கடுக்கும் பொருளாகிய சுக்கு, மிளகு, திப்பிலிகளுள் ஒன்றையோ அல்லது இம்மூன்றையுமோ கடுகம் என்பது உணர்த்தும். சுக்கு, மிளகு, திப்பிலி ஆகிய மூன்றையும் குறிக்கும்போது இது திரிகடுகம் என்று சொல்லப்பெறும். (பிங்கல நிகண்டு, 352)


</doc>
<doc id="192631" url="https://ta.wikipedia.org/wiki?curid=192631" title="இந்திய பஞ்சாபில் சுற்றுலா">
இந்திய பஞ்சாபில் சுற்றுலா

பஞ்சாபு மாநிலம் தனது உணவு, பண்பாடு, வரலாறு, இசைக்காக புகழ்பெற்ற மாநிலமாகும். இந்த மாநிலத்தில் தொலைத்தொடர்பு வசதிகளும் போக்குவரத்தும் சிறப்பாக உள்ளது. பஞ்சாபின் முதன்மை நகரங்களாக அமிருதசரசு, ஜலந்தர், பட்டியாலா, பட்டான்கோட், லூதியானா உள்ளன. பஞ்சாபின் பொதுப் போக்குவரத்து சுற்றுலா மையங்களுக்கு எளிதில் செல்லும் விதத்தில் செயல்படுகிறது. பழங்கால அரண்மனைகள் , பழங்கால போர்க்களங்கள், ஆன்மீக ஸ்தலங்கள் ஆகியவை சுற்றுலாப் பயணிகளைக் கவருவதாய் அமைந்துள்ளது. இங்கு சீக்கியம், இந்து மற்றும் இஸ்லாமிய மதத்தவர் வசிக்கின்றனர். மெய்யான பஞ்சாபிப் பண்பாட்டை அறிய விரும்பும் சுற்றுலாப் பயணிகள் இம்மாநில சிற்றூர்களில் தங்கி அழகான இந்திய இல்லங்களையும் பண்ணைகளையும் கோயில்களையும் கண்டு களிக்கலாம். லோன்லி பிளானட்டின் 2008ஆம் ஆண்டு நீலப்பட்டியலில் பொற்கோவிலை உலகின் ஆன்மீகச் சுற்றுலாவிடங்களில் மிகச் சிறந்ததாகத் தேர்ந்தெடுத்துள்ளது. இங்கு நாளும் 100,000 சமயப் பயணிகளும் சுற்றுலாப் பயணிகளும் வருகை புரிகின்றனர். அமிருதசரசில் பல ஐந்து நட்சத்திர தங்குவிடுதிகள் உள்ளன.

வாகா (பஞ்சாபி (குர்முகி): ਵਾਹਗਾ, Hindi: वाघा, Urdu: واہگہ) என்ற சிற்றூர் பெரும் தலைநெடுஞ்சாலையில் இந்தியப் பஞ்சாபின் அமிருதசரசிற்கும் பாக்கித்தானியப் பஞ்சாபின் இலாகூருக்கும் இடையே பாக்கித்தானிற்கும் இந்தியாவிற்குமான எல்லையில் அமைந்துள்ளது. இங்கு சரக்குமாற்று முனையமும் தொடருந்து நிலையமும் உள்ளன. 

இலாகூரிலிருந்து 24 கிமீ (15 மை) தொலைவிலும் அமிருதசரசிலிருந்து 32 கிமீ (20 மை) தொலைவிலும் அமைந்துள்ளது. அண்மித்த இந்தியச் சிற்றூர் அட்டாரி 3கிமீ (1.9)மைல்களில் உள்ளது. 

இங்கு நடக்கும் விரிவான எல்லைச் சடங்கு சுற்றுலாப் பயணிகளை ஈர்க்கின்றது. கதிரவன் மறைவிற்கு இரண்டு மணி நேரம் முன்பாக ஒவ்வொருநாளும் எல்லை வாயிலில் உள்ள கொடிக்கம்பத்திலிருந்து அவரவர் நாட்டுத் தேசியக் கொடிகள் இறக்கப்படுகின்றன. 



</doc>
<doc id="192652" url="https://ta.wikipedia.org/wiki?curid=192652" title="நான்கு தண்டு இயங்கமைவு">
நான்கு தண்டு இயங்கமைவு

நான்கு தண்டு இயங்கமைவு என்பது நான்கு இணைப்புகளைக் கொண்டது. இதில் ஓர் இணைப்பை நிலையாக வைப்பதன் மூலம், அதாவது அந்த இணைப்பில் எந்த ஓர் அசைவும் இல்லாதவாறு வடிவமைப்பதன் மூலம் வெவ்வேறு இயக்கங்களைப் பெறுவதாகும். மற்ற மூன்று இணைப்புகளும் வெவ்வேறான நகர்வுகளை வெவ்வேறான திசையில் நகரும் வண்ணம் அமைக்கபட்டிருக்கும். இதில் ஒன்று வணரியாகவும் (Crank) மற்றொன்று ஊசலாடியாகவும் (Oscillator) செயல்படும். இவ்விரண்டையும் இணைப்பதற்கு இணையி (Coupler) என்று பெயர். பொதுவாக சுழலி 360 பாகை உடையதாகவும், ஊசலாடி 0 முதல் 180 வரையில் அலைவு இயக்கத்தை கொடுக்கும் வகையிலும் வடிவமைக்கப்பட்டிருக்கும்.

படத்தில் காட்டியுள்ளவாறு, A,B,C,D ஆகிய நான்கு புள்ளிகள் தண்டிற்க்கு மையப்புள்ளிகளாக அமைந்துள்ளன. இங்கு தண்டிற்கு இயக்கம் செலுத்தப்படும்போது, தண்டானது அதன் மையப்புள்ளியை பொறுத்து அசைவை ஏற்படுத்தும். இந்த இயக்கத்தினால் அதனுடன் தொடர்புடைய மற்றொரு தண்டும் அதன் இயக்கத்தை கடத்தும். இவ்வாறு இயக்கங்கள் கடத்தப்படுகின்றன.


</doc>
<doc id="192654" url="https://ta.wikipedia.org/wiki?curid=192654" title="எருமை நாக்கு">
எருமை நாக்கு

எருமை நாக்கு, நாக்குமீன் (விலங்கியல் பெயர்: "Psettodes erumei") கடலில் வாழும் தட்டையான மீன் இனமாகும். இவை பெரும்பாலும், வெப்ப வலய, சமதட்ப வெப்ப வலயக் கடல்களில் வாழ்பவை ஆகும். சில இனங்கள் முகத்துவாரங்களிலும், ஆறுகளினுள்ளே சென்றும் வாழும் இயல்புடையவை ஆகும். இந்த மீன்கள் எப்போதும் ஒரே பக்கம் சேற்றில் பொருந்தியும், அதனுள் புதைந்தும் கிடக்கும் இயல்பைப் பெற்றுள்ளன.

பொதுவாகத் தட்டையான மீன்களின் கண்கள் ஒரு பக்கத்துக்கு ஒன்றாக இருப்பதற்கு மாறாக எருமை நாக்கு மீனின் ஒரு கண் ஒரு பக்கத்திலும் மற்றொன்று மறுபக்கம் அமையாமல் முதுகின் நடுக்கோட்டிலும் அமைந்திருப்பது தனித்தன்மையானதாகும். இதற்குக் காரணம், இது சேற்றில் ஒருபக்கமாகப் படுத்து இருப்பதே காரணம் என்று கருதலாம் (ஆகவே கண் சேற்றில் பதிந்திருக்கும் பக்கம் இல்லாமல் இருக்கும்). பலவகைகளில் வலப்பக்க உடல் மேல் நோக்கியும், இடப்பக்கம் சேற்றில் பதிந்தும் இருக்கும். சிலவகை மீன்கள் மட்டும் இதற்கு மாறாக இருக்கும். ஒரே இனத்தில் சிலவற்றில் வலப்புறம் மேல் நோக்கியும், சிலவற்றில் இடப்புறம் மேல் நோக்கியும் இருக்கும் இயல்புடையதாக உள்ளன. எப்போதும் தரையில் படியும் பக்கம் நிறத்தால் வெளுத்தும், மேற்பக்கம் கருமையான வரிகளும், புள்ளிகளும் உள்ளதாகவும் இருக்கும். இம்மீன்கள் இருக்கும் சூழலுக்கு ஏற்றவாறு இவற்றின் நிறம் மாறும். இந்நிறமாற்றத்தால், இவை பிற விலங்கினங்களுக்குத் தென்படாமல் மறைந்திருக்கும்.

மற்ற மீன்களைப் போலவே, முட்டைப் பொரித்துக் குஞ்சாக இருக்கும் நிலையில், கண்கள் பக்கத்திற்கு ஒன்றாகவும், உடல் சமச்சீருடனும், தோற்றமளிக்கும். இம்மீனின் உடல், வலம் இடமாக அழுந்திக் குறுகியும், மேல்கீழாக அகன்றும் இருக்கும். இளம்பருவத்தில் விரிகடலில் நீந்தித்திரியும் இயல்புடையது. ஆனால், வளர வளரச் சேற்றில் ஒரு புறமாகப் படியும் குணத்தைப் பெறுகிறது. அதற்கேற்பத் தலையிலுள்ள எலும்புக்கூட்டின் முற்பகுதி முறுக்கிக் கொண்டு வளருகிறது. இதனால் இடப்பக்கத்தில் படியும் இனமானால், அப்பக்கத்துக் கண் மெல்லமெல்ல, வலப்பக்கமாக வந்துவிடுகிறது. சமச்சீரில் அமைந்த மரபிலிருந்து தோன்றியத் தன் வாழ்க்கைக்கு ஏற்றவாறு, இரண்டு கண்களும் ஒரே பக்கம் வரவும், இன்னும் சில மாறுதல்களை அடைந்தும், சமச்சீரை இழந்து, அசமச்சீருடையதாக, இம்மீன்குஞ்சு பரிணமித்து, முதிர்வடைந்து வாழ்கிறது.


எருமைநாக்கு மீன்வகைகளில், பல இனங்கள் மிகச்சிறந்த உணவு மீன்கள் ஆகும். சோல், பிளைசு, டர்பெட்டு, ஆலிபட்டு, பிளவுண்டர் என்பவை தட்டையான மீன் குடும்பத்தைச் சேர்ந்தவையாகும். தமிழ்நாட்டுக் கடல்களில் எருமைநாக்கு (செட்டோடிசு எருமை), நாக்கு (சியூடொராம்பசு ஆர்சியசு) என்பவை மிகுதியாக கிடைக்கும் சுவை மிகுந்த மின்களாகும். நெடுநாக்கு (பிளகூசியா மார்மரேட்டா), 'சைனாகிளாசிசு லிங்குவா' என்ற மீன் இனமும், 'சைனாப்ட்டுரா கார்னூட்டா' என்ற மீன் இனமும் அகப்படுவதுண்டு.




</doc>
<doc id="192656" url="https://ta.wikipedia.org/wiki?curid=192656" title="சமஸ்">
சமஸ்

சமஸ் ("Samas", பிறப்பு: டிசம்பர் 4, 1979), தமிழகத்தின் பத்திரிகையாளரும் எழுத்தாளரும் ஆவார்.

சமசின் தந்தை மு. சந்திரசேகரன், தாய் மு. இரா. மலர்க்கொடி. மன்னார்குடி இவர் பிறந்த ஊர். சிறுவயதிலேயே தந்தையை இழந்துவிட்ட இவர் தன் தாய்வழித் தாத்தா சு. ராஜகோபாலனின் ஆதரவில் வளர்ந்தார். தன்னுடைய தொடக்கக் கல்வியை மன்னார்குடி சேவியர் ஜீசஸ் பொதுப் பள்ளி, இலக்கணாம்பேட்டை ஊராட்சி ஒன்றியத் தொடக்கப் பள்ளி, மன்னார்குடி பின்லே தொடக்கப் பள்ளி ஆகியவற்றிலும் மேல்நிலைக் கல்வியை பின்லே மேல்நிலைப் பள்ளியிலும் பயின்றார். பின்னர், மன்னார்குடி இராஜகோபாலசாமி அரசினர் கலைக் கல்லூரியில் ஆங்கில இலக்கியம் முடித்தார். பள்ளி நாட்களில் ‘இந்தியன்’, கல்லூரி நாட்களில் ‘இந்தியன் இனி’ என்று தொடங்கி பின்னர் ‘தினமலர்’, ‘தினமணி’, ‘ஆனந்த விகடன்’, ‘ புதிய தலைமுறை’ என்று பல்வேறு ஊடகங்களில் பணியாற்றி தற்போது தி இந்து தமிழ் நாளிதழில் பணியாற்றி வருகிறார். தற்போது சென்னையில் வசிக்கிறார். மனைவி ரா.ரேகா. இரு குழந்தைகள் உள்ளனர். 

சிறு வயதிலிருந்தே எழுதி வருகிறார். கல்லூரி நாட்களில் மூன்று கவிதை நூல்களை வெளியிட்டார். நினைவுகள், கண்ணீர் காதலன், நிழல். சமசைத் தமிழகம் அறிந்த எழுத்தாளராக அறிமுகப்படுத்தியது தினமணி நாளிதழின் ‘ஞாயிறு கொண்டாட்டம்’ இணைப்பிதழில் ‘ஈட்டிங் கார்னர்’ பகுதியில் அவர் எழுதிய உணவு தொடர்பான கட்டுரைகள். 2009-ல் ‘சாப்பாட்டுப் புராணம்’ என்ற பெயரில் அந்தக் கட்டுரைகள் தொகுக்கப்பட்டு வெளிவந்தது. தமிழர் உணவைக் கொண்டாடும் தமிழின் முதல் நூல் என்ற அடைமொழியோடு வெளியான இந்நூலை ‘இந்தியா டுடே’ வார இதழ் “இந்தப் புத்தகம் பெரும் பொக்கிஷமாகத் தெரிகிறது” என்று குறிப்பிட்டது. தொடர்ந்து, ‘தினமணி’யின் தலையங்கப் பக்கக் கட்டுரையாளர்களில் ஒருவராக மாறிய சமஸ், பின்னாளில் ‘ஆனந்த விகடன்’ வார இதழுக்கு மாறிய பின்னர் அதன் பத்தி எழுத்தாளர் ஆனார். பிறகு, ‘புதிய தலைமுறை’ நிறுவனம் தொடங்கவிருந்த ‘புது யுகம்’ தொலைக்காட்சியின் ஆரம்பக் காலக் குழுவில், புகழ்பெற்ற தொலைக்காட்சி நிகழ்ச்சித் தயாரிப்பாளரான பால.கைலாசத்தின் கீழ் பணியாற்றினார். பாரம்பரியமிக்க ‘தி இந்து’ குழுமம் தமிழில் நாளிதழ் தொடங்கியபோது அதன் நிறுவன அணியில் பங்கேற்க அழைக்க, தற்போது ‘தி இந்து’ நாளிதழில் பணியாற்றுகிறார்.

உலகின் மாபெரும் ஜனநாயக நிகழ்வான இந்தியத் தேர்தலை நாட்டின் பல்வேறு தரப்பு மக்களும் எப்படிப் பார்க்கிறார்களென நாடெங்கும் பயணித்து எழுதிய 'இந்தியாவின் வண்ணங்கள்', ஆதிகுடிகளான கடலோடிகள், விவசாயிகள், வனவாசிகள் நிலையைக் களத்தில் தங்கிப் பதிவு செய்யும் 'நீர், நிலம், வனம்' இரு தொடர்களும் தமிழ் இதழியலில் சமஸ் முன்னெடுத்த முக்கியமான முன்மாதிரி முயற்சிகள். மேலும் 2016ஆம் ஆண்டு தமிழகச் சட்டமன்றத் தேர்தலின் போது இவர் எழுதிய 'அரசியல் பழகு' என்ற தொடர், அரசியலுக்கும் பொது மக்கட் சமுதாயத்துக்கும் இடையேயான பிணைப்பையும் பரஸ்பர சார்பையும் உரக்கக் கூறியது. சமகாலப் பிரச்சினைகளை வரலாற்றுப் பின்புலத்துடன் அணுகும் சமஸின் கட்டுரைகள், பொதுப் புத்தியை உடைப்பவை. மனசாட்சியுடன் உரையாடுபவை. மாற்றங்களைக் கோருபவை. 




</doc>
<doc id="192658" url="https://ta.wikipedia.org/wiki?curid=192658" title="உத்திரப் பிரதேசத்தின் சுற்றுலா மையங்கள்">
உத்திரப் பிரதேசத்தின் சுற்றுலா மையங்கள்

உத்திரப் பிரதேசம் இந்தியாவின் வடபகுதியில் அமைந்துள்ளது. இமயமலையின் அடிவாரத்தில் அமைந்துள்ள மாநிலம் இது. அருகில் இந்தியத் தலைநகரான டில்லியைக் கொண்டுள்ளது. இந்தியச் சுற்றுலாவின் முக்கியமான அம்சமாகிய தாஜ்மகால் இம்மாநிலத்தில் அமைந்துள்ளது. இம்மாநிலத்தின் கலாச்சாரம் மற்றும் வரலாற்றுச் சிறப்புகள் இம்மாநிலத்தை சுற்றுலாவில் தனி இடத்தைப் பெறுகின்றன. மதுரா, பிருந்தாவனம், கிருஷ்ண ஜென்மபூமி, அயோத்தி, ராம ஜென்மபூமி, வாரணாசி போன்ற ஆன்மீகத் தலங்களைக் கொண்டது இம்மாநிலம்.

17 ஆம் நூற்றாண்டைச் சேர்ந்த தாஜ்மகால் இங்கு அமைந்துள்ளது.ஒவ்வொரு வருடமும் 25 லட்சம் பார்வையாளர்கள் இதைக் கண்டுகளிக்கின்றனர். இங்கு பதேபூர் சிக்ரி , அக்பர் டூம் , இத்மத்-உத்-துவாலா , ஆக்ரா கோட்டை போன்றவை இங்கு அமைந்துள்ளன.
அலகாபாத் நகரின் கங்கை நதிக்கரையில் ஒவ்வொரு வருடமும் சாதுக்கள் மகாமேளா அன்று தங்களின் ஆன்மீக பிரார்த்தனைக்காக‌ குழுமுவர்.இதுவே ஒவ்வொரு 12 வது ஆண்டும் கும்ப மேளா என நடைபெறும் . கும்பமேளா அன்று அதிக அளவில் துற‌விகள் குழுமுவர்.



ஆக்ரா
அலகாபாத்

பதேபூர் சிக்ரி
மதுரா-விருந்தாவன்


</doc>
<doc id="192659" url="https://ta.wikipedia.org/wiki?curid=192659" title="மெய்ப்பாடு (மேலையர் நெறி)">
மெய்ப்பாடு (மேலையர் நெறி)

மெய்ப்பாட்டைத் தோற்றுவிக்கும் உணர்ச்சிகள் ஒருவகை உளவியல் கோட்பாடு. இவற்றை வரலாறு, சமூகம், நரம்பியல் முதலான பல கோணங்களில் ஆராய்வது ஒரு வகை. 

மெய்யில் தென்படும் உணர்ச்சிகளே மெய்ப்பாடு. இந்த மெய்ப்பாடுகளைத் தொல்காப்பியர் புறத்திணைக்கு உரியவை எனவும், அகத்திணைக்கு உரியவை எனவும் பாகுபடுத்திக்கொண்டு விளக்கியுள்ளார். இன்னின்ன சூழலில் இன்னின்ன மெய்ப்பாடு தோன்றும் என அவரது கண்ணோட்டம் விரிகிறது. 

மேலைநாட்டார் இவற்றை உணர்ச்சிகள் என்னும் மனவெழுச்சி நிலையிலேயே பாகுபடுத்திக்கொண்டு ஆராய்கின்றனர். இவர்களின் பகுப்பு முறைகள் இவ்வாறு அமைந்துள்ளன.

முதன்மையான அடிப்படை உணர்வுகள் ஆறு எனவும், அவற்றை உந்தும் இரண்டாம்-நிலை உணர்வுகள் இவை எனவும், அடிப்படை உணர்வுகளின் கூறுகளான மூன்றாம்-நிலை இவை எனவும் பாகுபடுத்தி அவர்கள் ஆய்ந்துள்ளனர். 
ஆர்ட்டொனி, டூனர் என்னும் இரு அறிஞர்கள் 1990 ஆம் ஆண்டு அவர்களுக்கு முன்னர் உணர்ச்சிகளைப் பற்றி ஆராய்ந்த மேலைநாட்டு அறிஞர்களின் கருத்துக்களைத் தொகுத்துப் பார்த்தனர். அவர்கள் தந்துள்ள பட்டியல் இது.
மேற்கண்ட நிரலை ஒப்பிட்டு ஆய்ந்து அவர்கள் கண்ட முடிவு இந்த நிரல். 


</doc>
<doc id="192661" url="https://ta.wikipedia.org/wiki?curid=192661" title="நழுவி வணரி இயங்கமைவு">
நழுவி வணரி இயங்கமைவு

நழுவி வணரி இயங்கமைவு என்பது சுழற்சி இயக்கதை நேர்க்கோட்டு இயக்கமாக (linear Motion) அல்லது நேர்க்கோட்டு இயக்கத்தை சுழற்சி இயக்கமாகவோ மாற்ற பயன்படுகிறது. சுழலியக்க மையத்தை உடைய வணரி நழுவியுடன் இணைப்புத் தண்டு மூலமாக நேரடியாக பொருத்தப்பட்டிருக்கும்.பொதுவாக வணரி 360 பாகை உடைய சுழற்சி இயக்கதையும் நழுவி நேரடி இயக்கத்தையும் கொடுக்கும் வகையிலும் வடிவமைக்கப்பட்டிருக்கும். பெரும்பாலான உள் எரி பொறி (Internal combustion engine) இவ்வியக்கத்திற்கு எடுத்துக்காட்டு.


</doc>
<doc id="192667" url="https://ta.wikipedia.org/wiki?curid=192667" title="பீகாரின் சுற்றுலா மையங்கள்">
பீகாரின் சுற்றுலா மையங்கள்

வரலாற்று ஆவணங்களின் படி பொது வருடத்திற்கு முன் 4 ஆம் நூற்றாண்டில் கிரேக்க பயணி மெகஸ்தனிஸ். பீகாருக்கு சந்திரகுப்த மெளரியரின் காலத்தில் வந்திருக்கிறார். அவரது குறிப்புகள் இண்டிகா எனும் நூலில் உள்ளன. பின்னர் மெகஸ்தனிஸ்ஸின் மகன் டியோநிசியஸ் மன்னர் அசோகரின் காலத்தில் பாடலிபுத்திரம் வந்திருக்கிறார்.பின்னர் 7 ஆம் நூற்றாண்டில் நாளந்தா மற்றும் விக்ரமஷீலா பல்கலைக் கழகத்திற்கு பல்வேறு நாட்டைச் சேர்ந்தவர்கள் வந்திருக்கின்றனர். பழங்காலத்தில் பெரும்பாலும் கல்வி கற்கும் பொருட்டே இங்கு வந்திருக்கின்றனர்.

அகழ்வாராய்வு இடங்கள்

புராதன இடங்கள்


கோட்டைகள்



</doc>
<doc id="192672" url="https://ta.wikipedia.org/wiki?curid=192672" title="1வது வட மாகாண சபை">
1வது வட மாகாண சபை

1வது வட மாகாண சபை ("1st Northern Provincial Council") என்பது 2013 செப்டம்பர் 21 இல் நடைபெற்ற 2013 மாகாணசபைத் தேர்தல் முடிவுகளின் அடிப்படையில் தேர்ந்தெடுக்கப்பட்ட உறுப்பினர்களை உள்ளடக்கிய இலங்கையின் வட மாகாண சபையின் அமர்வுகளைப் பற்றியது. இலங்கை அரசியலமைப்புச் சட்டத்தின் படி, மாகாணசபை ஒன்றின் ஆட்சிக் காலம் அதன் முதலாவது அமர்வு இடம்பெற்ற நாளில் இருந்து 5 ஆண்டு காலம் ஆகும். இச்சபையின் முதலாவது அமர்வு 2013 அக்டோபர் 25 ஆம் நாள் யாழ்ப்பாணம், கைதடியில் அமைந்துள்ள புதிய மாகாண சபைக் கட்டடத்தில் இடம்பெற்றது. சி. வி. கே. சிவஞானம், அன்ரன் ஜெயநாதன் ஆகியோர் சபைத் தலைவராகவும், பிரதித் தலைவராகவும் போட்டியின்றி முறையே தேர்ந்தெடுக்கப்பட்டனர்.

1வது வட மாகாணசபைத் தேர்தல் 2013 செப்டம்பர் 2013 இல் நடைபெற்றது. பொதுவாக இலங்கைத் தேர்தல்களில் வட மாகாணத்தில் உள்ள யாழ்ப்பாணம், கிளிநொச்சி, மன்னார், வவுனியா, முல்லைத்தீவு ஆகிய ஐந்து நிருவாக மாவட்டங்களும் யாழ்ப்பாணம், வன்னி என இரண்டு தேர்தல் மாவட்டங்களாகப் பிரிக்கப்பட்டு தேர்தல்கள் நடைபெறுவது வழக்கம். ஆனால், இம்முறை முதற்தடவையாக வட மாகாணத்தின் ஐந்து நிருவாக மாவட்டங்களும் ஐந்து தேர்தல் மாவட்டங்களாக அறிவிக்கப்பட்டு தேர்தல்கள் இடம்பெற்றன. தேசிய மட்டத்தில் ஆட்சியில் இருக்கும் ஐக்கிய மக்கள் சுதந்திரக் கூட்டணி (ஐமசுகூ), ஈழ மக்கள் ஜனநாயகக் கட்சி (ஈபிடிபி) மற்றும் சில கட்சிகளுடன் இணைந்து கூட்டணி அமைத்துப் போட்டியிட்டது. இலங்கைத் தமிழர்களை முக்கியமாகப் பிரதிநிதித்துவப் படுத்தும் தமிழ்த் தேசியக் கூட்டமைப்பு (ததேகூ) ஐந்து தமிழ்க் கட்சிகளின் கூட்டிணைப்பில் தேர்தலில் நின்றது. மொத்தமுள்ள 36 இடங்களில் ததேகூ 28 இடங்களைக் கைப்பற்றி அறுதிப் பெரும்பான்மையைப் பெற்றது. ஐமசுகூ 7 இடங்களையும், சிறீலங்கா முஸ்லிம் காங்கிரசு ஒரு இடத்தையும் கைப்பற்றின. ஆகக் கூடுதலான இடங்களைக் கைப்பற்றிய தமிழ்த் தேசியக் கூட்டமைப்புக்கு மேலதிக 2 இடங்கள் கிடைத்தன.

1வது வட மாகாண சபையின் அமைச்சர்கள், அமைச்சுக்கள், பொறுப்பான விடயங்கள், பொறுப்பானவர்கள் போன்ற விபரங்கள் பின்வருமாறு:


வட மாகாண சபையின் அமைச்சரவையில் முதலமைச்சர் உட்பட ஆகக்கூடியது ஐந்து அமைச்சர்கள் நியமிக்கப்படுவார்கள். வட மாகாண சபைக்கு 2013 இல் நடைபெற்ற தேர்தல் வரையில் அமைச்சரவை இருக்கவில்லை.

முதலாவது வட மாகாணசபையின் முதலமைச்சராக முன்னாள் உச்சநீதிமன்ற நீதியரசர் க. வி. விக்னேஸ்வரன் தமிழ்த் தேசியக் கூட்டமைப்பு உறுப்பினர்களால் 2013 செப்டம்பர் 23 இல் ஏகமனதாகத் தெரிவு செய்யப்பட்டார். விக்னேசுவரன் 2013 அக்டோபர் 1 இல் ஆளுனர் ஜி. ஏ. சந்திரசிறியிடம் இருந்து நியமனக் கடிதத்தைப் பெற்றுக் கொண்டார். இவர் பின்னர் 2013 அக்டோபர் 7 இல் முதலமைச்சராகவும் மாகாண சபை உறுப்பினராகவும் அரசுத்தலைவர் மகிந்த ராசபக்ச முன்னிலையில் அலரி மாளிகையில் பதவியேற்றுக் கொண்டார்.

1வது அமைச்சரவைக்கு 2013 அக்டோபர் 10 ஆம் நாள் பின்வரும் நான்கு அமைச்சர்கள் முதலமைச்சரினால் தேர்ந்தெடுக்கப்பட்டு, அக்டோபர் 11 இல் யாழ்ப்பாணம் வீரசிங்கம் மண்டபத்தில் முதலமைச்சர் முன்னிலையில் பதவியேற்றுக் கொண்டனர்.


இவற்றை விட வடமாகாண முதலமைச்சரின் கீழ் வடமாகாண நிதி மற்றும் திட்டமிடல், சட்டம் மற்றும் ஒழுங்கு, காணி மற்றும் வீதி அபிவிருத்தி, மின்சாரம், வீடு மற்றும் நிர்மாணம், நீர்வள, கூட்டுறவு அபிவிருத்தி, சமூகசேவைகள் மற்றும் புனர்வாழ்வு, மகளீர் விவகாரம், கைத்தொழில் மற்றும் வர்த்தக மேம்பாடு, சுற்றுலா, உள்ளுராட்சி மற்றும் மாகாண சபைகள், நிர்வாக மற்றும் உணவு வழங்கல் மற்றும் விநியோகம் ஆகிய அமைச்சுகள் உள்ளடங்கும்.

மன்னார் மாவட்டத்தில் உறுப்பினர்களாகத் தேர்ந்தெடுக்கப்பட்டோரின் விபரங்கள்:
தேர்தலில் ஆகக் கூடுதலான இடங்களைக் கைப்பற்றிய தமிழ்த் தேசியக் கூட்டமைப்புக்கு மேலதிக 2 இடங்கள் கிடைத்தன. இந்த இரண்டு இடங்ளில் ஒன்று ஒரு முஸ்லிம் பிரதிநிதிக்கும், மற்றையது பல்வேறுபட்ட சமூக நலன்களைக் கருத்திற் கொண்டு ஒவ்வோர் ஆண்டும் சுழற்சி முறையில் ஒருவருக்கு அளிப்பது என்றும் தமிழ்த் தேசியக் கூட்டமைப்பு முடிவெடுத்தது.


</doc>
<doc id="192679" url="https://ta.wikipedia.org/wiki?curid=192679" title="அசாமின் சுற்றுலா மையங்கள்">
அசாமின் சுற்றுலா மையங்கள்

அசாம் இந்தியாவின் 7 வடகிழக்கு மாநிலங்களில் ஒன்று. அவற்றில் நடுவில் அமைந்திருக்கும் மாநிலம் ஆகும். இது செந்நிற ஆறுகளையும், நீல நிற மலைகளையும் கொண்டது. காசிரங்கா தேசியப் பூங்கா, மனாஸ் தேசியப் பூங்கா, போபிதோரா காட்டுயிர்ப் பகுதி, நாமெரி தேசியப் பூங்கா மற்றும் திப்ரு-ஷேய்க்ஹோவா தேசியப்பூங்கா ஆகியவை முக்கியமானவை ஆகும். இந்தியாவில் மிக அடத்தியான காடுகள் அசாமில் உள்ளன.


அசாம் சுற்றுலா இணையதளம்
அசாம் சுற்றுலா தளம்


</doc>
<doc id="192698" url="https://ta.wikipedia.org/wiki?curid=192698" title="சாவித்திரி (பெண்)">
சாவித்திரி (பெண்)

சாவித்திரி இந்து தொன்மக் கதைகளில் வரும் ஒரு பெண். மத்திர நாட்டின் மன்னர் அசுவபதியின் மகள். எதிரிகளிடம் நாட்டை பறிகொடுத்த சால்வ நாட்டு மன்னன் துயுமத்சேனனின் மகனான ஒரு வருடமே உயிர்வாழக் கூடிய சத்தியவான் என்னும் ஏழை விறகு வெட்டியைத் திருமணம் செய்து கொண்டவள்.

=சாவித்திரியின் கதை=
பரத கண்டத்தில் செல்வச் செழிப்புடன் ஒரு தேசம் சிறந்து விளங்கியது. மத்ரா நாடே அந்த தேசமாகும். அந்த நாட்டை அசுவபதி என்ற மன்னன் சீரும் சிறப்புமாக ஆண்டுவந்தார். அசுவபதி உத்தமன். அவனுக்கு ஒரு வருத்தம் இருந்தது. நல்ல முறையில் நாட்டை ஆண்டு வந்தாலும் தனக்கென்று வாரிசு இல்லையே என்பதே அவனுடைய வருத்தம். பல புண்ணியத் தீர்த்தங்களுக்குச் சென்று நீராடி, கடுமையான விரதங்களையும் மேற்கொண்டான். கடைசியில் குழந்தைப் பேற்றிற்காகப் பதினெட்டு ஆண்டுகள் சாவித்திரிதேவியை வேண்டி வணங்கி வந்தான். சாவித்திரி மந்திரத்தைச் சொல்லி இலட்சம் ஆகுதிகளைச் செய்தான். பதினெட்டாம் ஆண்டில் அசுவபதியின் விரதத்தில் சாவித்திரிதேவி மகிழ்ந்து அவன் முன் தோன்றினாள். ‘அசுவபதியே! உனக்கு வேண்டியது என்ன? கேள். தருகிறேன்’ என்றாள். உடனே அசுவபதி, “தேவி! என் வம்சம் தழைக்கும் பொருட்டு, குழந்தைகள் பல பிறக்க வேண்டும்” என்றான். அசுவபதியின் எதிர்காலத்தை அறிந்திருந்த சாவித்திரிதேவி, ‘அரசே! உனக்கு ஒரு அழகானபெண் குழந்தை பிறக்கும். இதற்கு மேல் எதையும் கேட்காதே! பிரம்மதேவர் உனக்கு எழுதி வைத்திருப்பது போல் நடக்கும்” என்று கூறி மறைந்தாள். சாவித்திரிதேவி கூறியதைப் போன்று, அசுவபதியின் மனைவிக்கு அழகும் அறிவுமுடைய பெண் குழந்தை பிறந்தது. சாவித்திரி அருளால் குழந்தை பிறந்தமையால் அந்தணர்கள் குழந்தைக்குச் ‘சாவித்திரி’ என்று பெயரிட்டனர். 


</doc>
<doc id="192707" url="https://ta.wikipedia.org/wiki?curid=192707" title="யாழ் பல்கலைக்கழக சட்ட மாணவர் ஒன்றியம்">
யாழ் பல்கலைக்கழக சட்ட மாணவர் ஒன்றியம்

யாழ் பல்கலைக்கழக சட்ட மாணவர் ஒன்றியம் என்பது இலங்கையின் சட்டத் தளத்தினுள் தமிழ் மொழியினது பதிவை முன்னிறுத்தி சொந்த மொழியில் மக்களுக்கு சட்டத்தின் அறிமுகத்தை வழங்கும் யாழ்ப்பாணப் பல்கலைகழக சட்ட பீட மாணவரினது ஒன்று பட்ட கூட்டு முயற்சியாகும். இவ்வொன்றியம் சட்டக்கல்வியின் முக்கியத்துவத்தையும் அதன் உறுப்பினர்களாகிய எதிர்கால வழக்கறிஞர்களின் சமூகப் பொறுப்புணர்வையும் உணர்த்தும் பணிகளை ஆற்றி வருகின்றது.

சட்டமாணவர்களின் திறனை வளர்க்கும் பொருட்டும் அவர்களது ஆளுமையை சமூக கோப்பிற்கும் ஏற்ப வளர்தெடுக்க பல போட்டிகள் வெளிக்கள நிகழ்வுகள் மற்றும் விளையாட்டுப் போட்டி நிகழ்வுகள் என்பற்றை ஒழுங்கமைத்து நடைமுறைப்படுத்தி வருகின்றது. சட்டமாணவர் ஒன்றியத்தின் இலக்கு நல்லாட்சியின் இலங்கை என்பதேயாகும். 

இவ்வமைப்பின் நடப்புத் தலைவராக (2013) அரியரத்தினம் அர்ஜுன் என்ற இறுதியாண்டு சட்ட மாணவர் உள்ளார்.


</doc>
<doc id="192717" url="https://ta.wikipedia.org/wiki?curid=192717" title="தமிழ் மொழி விளம்பரங்களில் பிற மொழிச் சொற்கள்">
தமிழ் மொழி விளம்பரங்களில் பிற மொழிச் சொற்கள்

தமிழ் மொழி விளம்பரங்களில் பிற மொழிச் சொற்கள் அதிக அளவு கலக்கப்பட்டு மொழிச் சிதைவு ஏற்பட்டு வருகிறது. இதற்கு பற்பல காரணிகள் காரணமாக உள்ளன.

விளம்பரங்களுக்கு ஏற்ற சிறந்த தகவல் தொடர்புச் சாதனமாகத் தொலைக்காட்சி விளங்குகிறது. இது மக்களின் கண்ணையும் கருத்தையும் ஒரே நேரத்தில் கவருகிற தன்மை உடையது. அச்சு வடிவில் வெளிவரும் நாளிதழ், பத்திரிக்கை போல் எழுத்து வடிவம் பெற்றுள்ளது; வானொலி போல ஒலி வடிவம் பெற்றுள்ளது; இவை தவிர நகரும் தன்மை வாய்ந்த வண்ணக் கலவையில் விளம்பர நிறுவனம் என்னும் கற்பனைத் தொழிற்சாலையாகத் திகழ்கின்றது; நாளும் புதுப்புது வடிவங்களில் விளம்பரங்கள் ஒலி/ஒளிபரப்பாகின்றன. 

இது வரி, ஒலி வடிவம் என இரு நிலைகளில் அமைகின்றது. 


இதில் தமிழ் மற்றும் பிறமொழி (ஆங்கிலம்) வரிவடிவம் காணப்படுகின்றது. 

ஒலி வடிவத் தாக்கம் என்பது ஒரு மொழியின் எழுத்துக்கள் அம்மொழியின் வரிவடிவில் அமையாது வேறு ஒரு மொழியின் ஒலி வடிவில் அமைவதாகும். இந்த ஒலி வடிவத் தாக்குதலை மூன்று வகையாக வகைப்படுத்தலாம். 




பிறமொழித் (தாக்கம்) தாக்குரவு என்பது விளம்பர ஆசிரியரின் நேரடி உரை முறைகளிலும் கதை மாந்தர்களின் மறைமுக உரை முறைகளிலும் நிகழ்கின்றன. 



கதைமாந்தர் உரை இது. விளம்பர ஆசிரியரின் மறைமுக உரையில் நிகழ்ந்த தாக்குரவாகும்.

பெயர், வினை, இடை, உரி என்னும் நால்வகைச் சொற்களிலும் இத்தகைய தாக்குரவுகள் அமைந்துள்ளன. 

வணிகப் பெயர், வணிகக் குறியீட்டுப் பெயர்





"அன்" என்பது மற்றும் என்பதற்கு உரிய பிறமொழிச் சொல்லாகும். இது இடைச்சொல் வகையைச் சாரும்.


மேலே குறிப்பிடப்பட்டுள்ளச் சொற்கள் மிகுதியை உணர்த்தும் உரிச்சொற்களாகும்.

விளம்பரப்படுத்தப்படும் பொருட்கள் வெவ்வேறு இடங்ககளிலும் விற்பனை செய்யப்படுகின்றன. எனவே அந்த அந்தப் பகுதி மக்கள் பேசும் மொழிகள் அந்த விளம்பரப் பொருள்களோடு பொருந்தி அமைகின்றன. இதனால் பொது மொழியினின்று விளம்பர மொழியில் பிற மொழிக் கலப்பு மிகுதியாக இன்பம் பெறுகின்றது.

நவீன உலகில் உலகமெங்கும் பல்வேறு மொழி பேசும் மக்கள் ஒரே இடத்தில் குழுமியுள்ளனர். அவர்களது மொழியும் பண்பாடும் கலாச்சாரமும் பரவிக் கலந்துள்ளன. தொலைக்காட்சி விளம்பரத்தில் ஆங்கிலம், வட மொழி, சமஸ்கிருதம், பிரெஞ்சு, டச்சு, போர்ச்சுக்கீசியம், உருது, பாரசீகம், இந்துஸ்தான், மராத்தி, மலாய், தெலுங்கு, மலையாளம், கன்னடம் எனப் பல்வேறு மொழிகளின் தாக்கம் உள்ளன. 

பிறமொழிச் சொற்கள் தமிழில் எழுதப்படும்போது ஒரு நெறித்தான முறை பின்பற்றப்படுவதில்லை. அவ்வெழுத்து முறைகளில் பல்வேறு வகையினான ஒலி மாற்றங்கள் நிகழ்கின்றன. அந்த ஒலி மாற்றங்களாவன:

உயிர் உறழ்ச்சி; மெய் உறழ்ச்சி; மெய்யிரட்டிப்பு; மெய் மிகுப்பு; முதனிலை உயிர் இணைப்பு; இடைநிலை; ஈற்றுநிலை; ஒலி வார்ப்பு; முன்னொட்டுப் புணர்ப்புப் என்பனவாம்.

உயிர் உறழ்ச்சியாக உயிர் எழுத்துக்கள் மாறி நிற்கும் நிலைமையாகும். 

மெய்யொலித் திரிபானது மெய் எழுத்துக்கள் திரிந்து அமைவதாகும்.

மெய் எழுத்துக்கள் இனமாக இரட்டித்து நிற்றல் ஆகும். 


ஓர் எழுத்தே இரட்டித்தல் இரட்டிப்பு எனப்படும். வேறெழுத்து அமைதல் மெய்மிகுப்பு எனப்படும். 


முதனிலை உயிர்த்துணை இணைப்பாவது மொழிக்கு முதலில் அமையும். மெய் எழுத்துக்களின் மேல் உயிர் எழுத்துக்கள் ஏறியமர்ந்து வழங்கும் நிலையாகும். 




உதாரணங்கள்:

முதனிலையாய் உள்ள மெய் “ப்“ இதற்கு அடுத்து விளங்கும்

மெய்யின் மெல் உகரம் (ர் ஓ ரோ) ஏறியிருப்பதனால் முதனிலை மெய்யின் மேல் உகரம் புணர்ந்தமைகின்றது. 


முதனிலையாய் உள்ள மெய் “ஸ்“ இதற்கு அடுத்து விளங்கும் மெய்யின் மேல் (வ் இ வி) எவ்வுயிர் புணர்ந்தமையாமை முதனிலை மெய்யின் மேல் உகரம் அமையும்.

மொழிக்கு இடையில் அமையும் மெய்யெழுத்துக்களின் மேல் உயிர் எழுத்துக்கள் ஏறியமர்ந்து வழங்கும் நிலையாகும். முதனிலை மெய்களுக்குக் கூறிய விதிகளே இதற்கும் பொருந்தும்.


மொழிக்கு இறுதியில் உள்ள மெய்யின் மேல் உள்ள எழுத்து ஏறியமர்ந்து வழங்கும் நிலை ஈற்று நிலை உயிர்த்துணை இணைப்பாக உகரம் மட்டில் அமைகின்றது.


ஒலிபெயர்ப்பாவது முன்பு ஓர் எழுத்தின் ஒலிக்கு வழங்கி வந்த ஒரு வாி வடிவினுக்குப் புதிதாக ஒரு மாற்றம் செய்து எழுதி வழங்குவது ஆகும். இது பெரும்பாலும் ஔகாரத்திற்கு அமைகின்றது.


மொழிக்கு முதலாக என்ற விலக்கப்பட்ட உயிர்மெய் எழுத்துக்களின் முன்னர் ஒலித்துணை கருதி, உயிர் எழுத்துக்களை உடன் புணர்த்தல் முன்னொட்டு இணைப்பாகும். 


மொழி முதலாகவென அமைந்த லகரத்தின் முன்னர் ஒலித்துணை வேண்டி இகரம் புணர்க்கப்பட்டுள்ளது. இவ்வாறு அமைவன முன்னொட்டுகளாகும்.

விளம்பரத் தமிழில் ஒரே முறையான எழுதுமுறை அமையாமைக்கு நான்கு காரணங்கள் உள்ளன: இருவகை ஒலிப்புப் பாங்கு நிலை; கால வளர்ச்சி நிலை; ஒலி நுணுக்க நிலை; ஒலிப்பு எளிமையாக்க நிலை. 

அதாவது இருவேறு வகைகளில் ஒலிப்பதற்கு ஏற்றவாறு மொழியமைந்திருக்கும் நிலையாகும். 


என்ற ஆங்கிலச் சொல்லில் உள்ள “ப“ என்னும் எழுத்து அகரமாகவும், எகரமாகவும், ஒலிக்க இடம் தருகின்றது. எனவே, பாட்டாரி, பேட்டாரி எனச் சொற்கள் உறழ்ந்தமைகின்றன.

காலத்திற்கு ஏற்ப மொழியின் ஒலிகள் திரிந்தமையும் நிலையாகும். வைட்டமின் எனக் கூறி வந்ததை இன்ற அமெரிக்க ஒலிப்பு முறையை ஒட்டி விட்டமின் என ஒலிக்கத் தொடங்கியுள்ளனர். இதனால் வைட்டமின் என்னும் உறழ்ச்சி நிலை உருவாகிறது. 

சொல்லின் ஒலிகளை நுணுக்கமாக உணர்ந்து தெளிவாகவும் அழுத்தமாகவும் உணர்த்துவதாகும். 

டேப்ரிக்கார்டர் என்னும் சொல்லில் உள்ள “ரி“ யும் “கா“ வும் ரிக்கார்டர் என்று ஒலிக்கப்படுகின்றன. இச்சொல்லில் உள்ள ரகர இகரத்தின் பின் வரும் ககர ஒற்று இரட்டிக்கும்போது ஒலித்தெளிவு கிடைக்கிறது. 



ஒலிப்பதற்கு எளிமையாக அமையுமாறு ஒலிகளை ஒலிபெயர்த்தமைக்கும் நிலையாகும். 

விளம்பரங்களில் பிறமொழித் தாக்கம் ஏற்பட பல காரணங்கள் உள்ளன. 

தகவல் தொடர்புச் சாதனங்களில் நாள்தோறும் வெளிவருகின்ற ஒலி ஒளி பரப்புகின்ற செய்திகள், நிகழ்ச்சிகளில் பிறமொழி கலந்த தமிழ் வந்த வண்ணம் உள்ளன. இதே தமிழ் விளம்பரங்களிலும் கலந்துள்ளன. இதனால் பிறமொழிக் கலப்புத் தாக்கம் விளம்பர மொழியிலும் ஊடுருவ ஒரு காரணமாகின்றது. 

இன்றைய அறிவியல், தொழில் நுட்ப வளர்ச்சிக்கு ஏற்றவாறு தமிழ் வளர்ச்சியடையவில்லை. பல்வேறு பொருள்களுக்குரிய கலைச்சொற்கள் தமிழில் விரைவாகத் தோன்றவில்லை. எனவே பிற மொழித்தாக்கம் கால வளர்ச்சி காரணமாக அமைந்துள்ளது. 

உதாரணங்கள்:

அறிவியல், கணிதம் போன்ற துறைகளுக்குரிய பொதுக் குறியீட்டுக் கலைச்சொற்கள் அனைத்து மொழிகளிலும் ஒன்றபோல் அமைத்து வழங்கப்படுகின்றன. இந்த முறையும் பிறமொழித் தாக்குரவுக்குக் காரணமாக அமைகின்றது. 


விட்டமின்கள், ஆல்ஃபா பீட்டா காமா போன்றவை பொதுக் குறியீடுகள். பொதுமை கருதி விளம்பரத்தில் இவை அப்படியே எடுத்தாளப்படுகின்றன. மொழித்தாக்குரவு ஏற்பட இதுவும் காரணமாகின்றது. 

பிற மொழி விளம்பரங்களை தூய தமிழில் தர வேண்டும் என்ற எண்ணமும் தமிழ்மொழிப் புலமையும் விளம்பர ஆசிரியர்களுக்குத் குறைவாக உள்ளது பிறமொழித் தாக்குரவிற்குக் காரணமாகின்றது. 

விளம்பர ஆசிரியர் விளம்பரங்களை எழுதும்போது விளம்பரம் எத்தகைய நுகர்வோரைச் சென்று அடைய வேண்டும் என்பதைத் திட்டமிட்டு, அத்தகைய நுகர்வோரை முன்னிலைப்படுத்தி அவர்முன் பேசுவது போல் விளம்பர நகலை அமைப்பர். எழுதப்படும் மொழியிலும், பேசப்படும் மொழியிலும் பிறமொழிச் சொற்கள் மிகுதியாகக் கலப்பது இயற்கை. விளம்பரதாரர், நுகர்வோர் ஆகியோர் நேரடியாகப் பேசுவது போல் பல விளம்பரங்கள் அமைகின்றன. உதாரணம்: விஸ்பர் விளம்பரம் 

"ஒரு பெண்ணுக்கு வேண்டிய ஒரு நல்ல பொருள் கடைசியா எனக்குக் கிடைச்சிருக்கு. ஒரு புதிய நாப்கின் விஸ்பர் , விஸ்பர்னா ட்ரைவீல்னு சொல்ற உறை இருக்கு. இந்த உறை தண்ணீரை நாப்கின்குள் இழுத்துக் கொண்டு மேல்பரப்புக்கு வந்திடாமத் தடுக்குது. அதனால் மேல்பாகம் அதிக சுத்தமாகவும், அதிக உலர்ந்த தன்மையோடவும் இருக்கு. இப்பதான் நாப்பின் மாத்தினதுப் போல் தோணுது. புதிய விஸ்பர் சுத்தமான உலர்ந்த தன்மைக்கு." விளம்பர ஆசிரியர் நேருக்கு நேர் பேசுவது போல் அமைகின்ற இத்தகை விளம்பரங்களிலும் பிறமொழிக் கலப்பு அதிகம் ஏற்பட வாய்பபுள்ளது. 

விளம்பரச் செய்தியானது விளம்பரதாரரிடமிருந்து யாரைச் சென்றடைய வேண்டுமோ, அவர்களுக்கப் புரியும் வகையில், புரியும் மொழியில் எழுதப்பட வேண்டும். 


இந்த விளம்பரத்தில் சிறுவர் சிறுமியர் பாடப்பகுதியில் இடம் பெற்ற பாடலின் வாரிகளைக் கொண்டே விளம்பரம் அமைந்துள்ளது. சிறுவர்களுக்கு மொழி அறிவு குறைவு. தமிழ் வியம்பரங்களில் பிறமொழித் தாக்கம் ஏற்பட நுகர்வோராகிய கதைமாந்தர்தம் மொழி வழக்கமும் ஒரு காரணமாக அமைகின்றன. 

ஒரு மொழியின் ஒலிமரபு நிலைக்குமாறுபட்டனவாய் அமையும் சொற்கள் படித்தறிவதற்கு, காண்பதற்குக் கவர்ச்சியாக இருக்கும். கவர்தல் பண்பு கருதியும் பிறமொழியில் புகுந்துவிட வாய்ப்புள்ளது.

எந்த ஒரு மொழியில் விளம்பரம் உருவாக்கப்பட்டாலும் அது அனைவருக்கும் புரிய வேண்டும் என்பதனை மனதிற்கொண்டு சில உத்தி முறைகளைக் கையாண்டு விளம்பரதாரர்கள் தயாரிக்கின்றனர். இந்தியாவில் ஆங்கிலமும், இந்தியும் பொதுமொழியாகும். ஆங்கிலம் அனைவரும் தெரிந்த பொதுமொழியாக இருப்பதனால் வட்டாரமொழி அனைத்திலுமே ஆங்கிலம் உட்புகுந்து விடுகின்றது. 

இத்தகைய விளம்பரம், அந்த மாநில மொழி மட்டுமே அறிந்தவராலும் ஆங்கிலம் மட்டும் அறிந்தவராலும் மாநில மொழி மற்றும் ஆங்கில மொழி அறிந்தவராலும் புரிந்து கொள்ள முடியும். பலரும் அறிந்து கொள்ள வேண்டும் என்ற நோக்கத்தின் அடிப்படையில் பிறமொழிக் கலப்பு ஏற்பட்டுள்ளது.

விளம்பர நெறிமுறைகள் என்ற ஒவ்வொரு தகவல்தொடர்புச் சாதனத்திற்கும் வரையறைகள் உண்டு. அதிலும் ஒவ்வொரு சாதனத்திலும் ஒவ்வொரு பொருளுக்கும் வரையறைகள் உள்ளன. 

மது மற்றும் சிகரெட் விளம்பரத்தின் கீழ் அது குறித்த சட்டக் கட்டளை விதிகள் அவசியம் பொறிக்கப்பட வேண்டுமென்ற நெறிமுறை உள்ளது. தமிழ்மொழி விளம்பரங்களில் அயல்மொழிச் சொற்கள் கூடாது என்பன போன்ற சட்ட நெறிமுறைகள் எதுவும் இல்லை.


</doc>
<doc id="192722" url="https://ta.wikipedia.org/wiki?curid=192722" title="தோட்டம்">
தோட்டம்

தோட்டம் என்பது நிலத்தை பண்படுத்தி அதில் தாவர வகைகளை உணவுக்காகவோ அல்லது அழகிற்காகவோ வளர்ப்பது ஆகும்.
கீரைகள், காய்கறிகள், பழம் தரும் மரங்கள், அழகுச் செடிகள் போன்றவை இதில் அடங்கும்.

பொதுவாக வீட்டு தோட்டத்தில் சமைப்பதற்கான காய்கறிகள் பயிரிடப்படுகின்றன. கீரை வகைகள், பச்சைமிளகாய், கத்தரி, வெண்டை போன்றவை வீட்டு தோட்டத்தில் பயிரிடப்படும் முக்கியமான காய்கறிகள்.
கீரை வகைகள், பச்சைமிளகாய், கத்தரி, வெண்டை, வெள்ளரி, அவரை போன்றவை மரக்கறி தோட்டத்தில் பயிரிடப்படும் முக்கியமான காய்கறிகள்.




</doc>
<doc id="192723" url="https://ta.wikipedia.org/wiki?curid=192723" title="மாவென்">
மாவென்

மாவென் (MAVEN) (Mars Atmosphere and Volatiles Evolution) என்பது செவ்வாய்க் கோளை ஆராய அமெரிக்காவின் விண்வெளி ஆய்வு மையமான நாசா தயார் செய்து அனுப்பிய விண்கலம்.
"மாவென்" விண்கலம் 2013 நவம்பர் 18 ஆம் திகதி புளோரிடாவின் கேப் கேனவரல் ஏவுதளத்தில் இருந்து ஏவப்பட்டது. 2014 செப்டம்பர் மாதம் 22 ஆம் திகதி விண்கலம் செவ்வாய் கோளின் சுற்றுப்பாதையை சென்றடைந்தது.

அட்லஸ் வி-401 ஏவுகலம் கொண்டு விண்ணில் செலுத்தப்பட்டது. இதன் எடை 802 கிகி ஆகும்.
செவ்வாய்க் கோளின் காலநிலையை வளிமண்டலத்தில் உள்ள வளிமத்தின் இழப்பு எவ்வாறு மாற்றத்தை ஏற்படுத்தியுள்ளது என அறிவதும், இதற்கு முன்னர் செவ்வாய் பற்றிய தகவல் போல் மேலும் பல தகவல்களை பெற இதன் மூலம் முயற்சிக்கப்படும். ஆனால் மாவென், செவ்வாய் கோளில் உயிரினங்களின் தகவல்களைப் பற்றி கண்டறியாது என அறிவிக்கப்பட்டுள்ளது.
மார்ஸ் ரெகனைசன்ஸ் ஆர்பிட்டர் மற்றும் ஒடிஸி விண்கலம் போன்றவற்றின் அடிப்படையில் லாக்ஹீட் மார்டின் ஸ்பேஸ் சிஸ்டம்ஸ் வடிவமைப்பு செய்துள்ளது. இதன் இரு முனைகளிலும் சூரிய வரிசையுடைய காந்த கவரும் திறன் அளவு கருவி (magnetometers) 0.20 பற்றி மீ 3 (7.1 cu ft) அளவு கன சதுர வடிவத்தில் அமைந்துள்ளது. நாசாவின் ஜெட் ப்ரபல்ஷன் ஆய்வகம் 10Mbps வரை ஒரு தரவு பரிமாற்ற விகிதம் கொண்ட எலெக்ட்ரா தொலைத்தொடர்பு ரிலே தொகுப்பு வழங்கியுள்ளது. விண்கலம் அதிகமாக நீள்வட்ட வழியில் தரைகட்டுப்பாட்டில் இயங்கும்படி வடிவமைக்கப்பட்டுள்ளது.
"மேவன்" செவ்வாய் கோளின் வளிமண்டலத்தின் மேல் பகுதியில் சூரியனின் ஒளியின் காரணமாக ஏற்படும் விளைவுகள், மற்றும் செவ்வாய் வளிமண்டல வாயுக்கள் பண்புகள், அதன் மேல் வளிமண்டல மாற்றங்கள், சூரிய காற்று, அயனி மண்டிலம் பாதிப்பு பற்றிய ஆராய்ச்சிக்கருவிகள் இதில் உள்ளன. இதனுடன் ஒரு பூமி ஆண்டில் ஒரு காலத்தில் மிகவும் நீள் வட்டப்பாதையில் ஏற்படும் நிகழ்வுகள் பற்றிய அளவீடுகள் செய்யும் கருவி, ஆழ்ந்த தாழ்நிலைகளும் "150 கிமீ (93 மைல்) குறைந்த உயரத்தில் மேல் வளிமண்டலத்தில் ஏற்படும் நிகழ்வைக்கணிக்கும் கருவி போன்றவை உள்ளது. விண்கலத்தில் பறக்கும் கருவிகளின் தொகுப்பை கொலராடோ போல்டர் பல்கலைக்கழகம், கலிபோர்னியா பல்கலைக்கழகம், பெர்க்லி மற்றும் கோடார்ட் ஸ்பேஸ் பிளைட் மையம் ஆகியவை சேர்ந்து உருவாக்கியுள்ளன.

நாசா 18.11.2013 (திங்கள் கிழமை) அன்று அமெரிக்காவின் நேரப்படி மதியம் 1.28 மணிக்கு அட்லஸ் வி-401 ராக்கெட் மூலம் புளோரிடாவில் உள்ள கேப் கனவரல் மையத்தில் இருந்து விண்ணில் ஏவியது. இது 10 மாத பயணத்திற்குப் பின்னர் 22.09.2014 அன்று செவ்வாய்கிரகத்திற்கு சென்றடையும். 

இந்த விண்கலம் செவ்வாய் கிரகத்திற்கு மேல் 6 ஆயிரம் கி.மீ சுற்றும். இது 3 முறை செவ்வாய் கிரகத்திற்கு மேல் 125 கி.மீ தூரம் நெருக்கமாக வரும். இதன் எடை 2,450 கிலோ, மற்றும் 37.5 அடி நீளம் கொண்டது. திட்ட செலவு ரூ.4030 கோடி ஆகும்.


</doc>
<doc id="192727" url="https://ta.wikipedia.org/wiki?curid=192727" title="கொங்காலே கொட பண்டா">
கொங்காலே கொட பண்டா

கொங்காலே கொட பண்டா என்பவர் இலங்கை ஆங்கிலேடம் இருந்து சுதந்திரத்தைப் பெறுவதற்காகப் போராடிய தேசிய வீரர்களுள் ஒருவராவார். இவர் களனியில் வனவாசல என்னும் பிரதேசத்தில் பிறந்தார். இவரது இயற்பெயர் "வர்ணபுர தேவக டேவிட்". "வனவாசல டேவிட்", "பேலியகொட டேவிட்"எனும் பெயர்களாலும் இவர் அழைக்கப்படார். வரி எதிர்ப்பு இயக்கத்திற்க்கு ஆதரவு வெளியிட்டு மலைநாட்டிற்க்கு வந்த அவர் அங்கு திருமணப்பந்தத்தில் இணைந்த்துகொண்டார் . பிறகு அவர் கொங்கால கொட பண்டா என பிரசித்தம் அடைந்தார் . கொங்காலே கொட பண்டா சிங்களவர்களின் மன்னனாக "சீறீ சர்வசித்தி ராஜசிங்க" என்னும் பெயரில் தம்புள்ளையில் முடிசூடிக்கொண்டார். 1848இல் இலங்கையில் இடம்பெற்ற சுதந்திரப்போரின் போது வீரபுரன் அப்பு எனும் பௌத்தபிக்குவுடன் தலைமைத்துவத்தை ஏற்று செயற்ப்பட்டார். உயிருடன் கைதான அவர் குற்றவாளீயாக ஒப்புக்கொண்டபடியால், மலாக்காவுக்கு நாடு கடத்தப்பட்டார். சிங்களவரின் வீர புருஸரான இவர் நோயினால் 1849 டிசம்பர் 1 ஆம் திகதி மரணமானார்.

</doc>
<doc id="192731" url="https://ta.wikipedia.org/wiki?curid=192731" title="முப்பரிமாண கடவுச்சொல்">
முப்பரிமாண கடவுச்சொல்

பொதுவாக கடவுச்சொல் என்பது ஒரு அங்கீகரிக்கபட்ட பயனரை அனுமதிப்பதற்காக பயன்படுத்தப்படும் ஒரு ரகசிய சொல் அல்லது சரம்.இணையத்தில் ஒரு பயனரை அங்கீகரிக்கும் முறை சுலபமாக இருக்கும் அல்லது மிகவும் கடுமையாக இருக்கும்.அசுர வேகத்தில் வளர்ந்து வரும் பல வகையான தொழில்நுட்பத்தால் , இன்னொருவருடைய கடவுச்சொல்லை ஒரு அங்கீகரிக்கபடாத நபர் திருடுவது எளிமையான செயலாக உள்ளது. ரகசியமான அந்த கடவுச்சொல்லை திருடுவதற்காக பல்வேறு வழிமுறைகளை இணையத்திலே நாம் காண முடியும்.பயனர்கள் பெரும்பாலும் உரை கடவுச்சொற்கள், கைரேகை பதிவுகள் அல்லது கருவிழிப் பதிவுகள் மூலமாக அங்கீகரிக்கப்படுகிறார்கள்.இதில் நம் உடலின் உள்ள அடையாளங்கள் மூலமாக அங்கீகரிக்கப்டும் முறை மேற்சொன்ன "கடவுச்சொல் திருடர்களை" தடுப்பதற்காக கண்டுபிடிக்கபட்ட வழிமுறை.மேலும் அதை எல்லா இடங்களிலும் பயன்படுத்துவது சிறிது கடினம்.ஏனெனில் உடலின் அடையாளங்களை உள்வாங்கி அங்கீகரிக்க தனிப்பட்ட இயந்திரங்கள் உள்ளன.அவற்றை பொருத்தி பயன்படுதுவதற்கு வல்லுனர்களின் உதவி தேவை.ஆனால் உரை கடுச்சொற்களை எளிதாக பயன்படுத்தலாம்.இப்பொழுதும் உரை கடவுச்சொற்களை எளிமையாக உரிய வழிமுறைகள் மூலமாக கண்டுபிடிக்க இயலும்.இத்தகைய செயல்களை தடுக்கும் விதமாக முப்பரிமாண கடவுச்சொல் என்னும் புதிய முறை கண்டுபிடிக்கபட்டுள்ளது.

1)இந்த புதிய முறை கடவுச்சொல்லை எளிதாக நினைவில் வைத்துகொள்வதற்கும் ,மற்றவர்களை ஊடுருவமல் தடுப்பதற்கும் உதவுகிறது.
2)இவ்வகையான கடவுச்சொற்களை நாம் காகிதத்தில் எழுதவோ,பிறரிடம் பகிர்ந்து கொள்வதோ அவ்வளவு எளிதல்ல.
3)இந்த புதிய முறை கடவுச்சொல்லை எளிதாக மாற்றுவதற்கும் ,திரும்பப்பெறுவதற்கும் வழிவகை செய்துள்ளது.

இவ்வகை தொழில்நுட்பம் கடவுச்சொல் பாதுகாப்பிர்க்கு பெரிதும் உதவுகிறது.மேலும் கடவுச்சொல் திருடர்களை தடுக்கவும் வழிவகை செய்துள்ளது.

</doc>
<doc id="192732" url="https://ta.wikipedia.org/wiki?curid=192732" title="புற்று கதிர் ஏற்பளவு">
புற்று கதிர் ஏற்பளவு

புற்று கதிர் ஏற்பளவு (tumour dose) என்பது கதிர் மருத்துவத்தில் நோய்குணமாக புற்றுத் திசுக்களுக்கு கொடுக்கப்பட வேண்டிய கதிர் ஏற்பளவினைக் குறிக்கும். திசுவினைப் பொறுத்து இவ்வளவு மாறுபடும். வலியகற்றும் கதிர் மருத்துவத்தில் கதிர் ஏற்பளவு குறைவாகவே உள்ளது. புற்றுக் கூற்றளவிலிருந்து இது மாறுபட்டது.


</doc>
<doc id="192733" url="https://ta.wikipedia.org/wiki?curid=192733" title="கமுகறை புருஷோத்தமன் நாயர்">
கமுகறை புருஷோத்தமன் நாயர்

கமுகறை புருஷோத்தமன் நாயர் மலையாள சினிமாவின் ஆரம்பகாலப் பின்னணிப் பாடகர்களில் ஒருவர் (1930 - 1995). கன்னியாகுமரி மாவட்டத்தில் திருவட்டாறு என்ற ஊரில் 1930 டிசம்பர் 4 ஆம் தேதி பிறந்தார்

இசைப் பின்னணி கொண்ட குடும்பம். புருஷோத்தமனும் அவர் தங்கை லீலாவும் இளமையிலேயே இசை பயின்றார்கள். 13 ஆம் வயதில் திருவட்டாறு ஆதிகேசவப்பெருமாள் கோயில் சன்னிதியில் பாடி அறிமுகமானார். 15 ஆம் வயதில் அன்றைய திருவிதாங்கூர் அரசின் வானொலியில் பாட வாய்ப்பு கிடைத்தது

1953ல் பொய்க்குதிரை என்ற படத்துக்காக ஒரு சிறிய பாடலைப் பாடினார். அதன்பின் தொடர்ந்து திரைப்பாடல்களைப் பாடினார். ஆத்மவித்யாலயமே, ஏகாந்ததையுடே அபார தீரம், மற்றொரு சீதையை காட்டிலேக்கயச்சு, ஈஸ்வர சிந்தயிதொந் போன்றபாடல்கள் மிகப்பிரபலமானவை

திருவட்டாற்றில் தனியார் உயர்நிலைப்பள்ளியை நடத்திவந்தார். 1995 மே மாதம் 26 ஆம் தேதி மறைந்தார்


</doc>
<doc id="192734" url="https://ta.wikipedia.org/wiki?curid=192734" title="ராய்டாக் ஆறு">
ராய்டாக் ஆறு

ராய்டாக் ஆறு (Raidak Rive) பிரம்பபுத்திரா நதியின் கிளை ஆறு ஆகும். இது இந்தியா, பூட்டான் மற்றும் வங்காளதேசம் வழியாகச் செல்கிறது. இது இமயமலையில் உற்பத்தியாகிறது. இதன் இன்னொரு பெயர் வாங் சூ ஆகும். பூட்டனில் இது திம்பு சூ எனவும் அழைக்கப்படுகிறது. இது மேற்கு வங்காளத்தில் ஜால்பாய்குரி மற்றும் கூச் பேகர் மாவட்டம் வழியாக வங்காளதேசம் செல்கிறது. வங்காளதேசத்தில் குரிகிராம் மாவட்டதின் வழியாக செல்லும் இந்த ஆற்றை தூத்குமார் ஆறு என்று அழைக்கின்றனர். இந்த ஆறானது மொத்தம் 370 (230 மைல்கள்) கிலோமீட்டர் தூரம் ஓடுகின்றது.

இந்த ஆற்றின் குறுக்கே சுக்கா நீர்மின் நிலையம் பூட்டானில் அமைந்துள்ளது. இந்த நீர்மின் நிலையமானது இந்தியாவால் கட்டப்பட்டது. மொத்தத் தொகையில் 60% இந்தியாவும் மீதி 40 % கடனாகவும் பெறப்பட்டது. இதிலிருந்து உற்பத்தியாகும் மின்சாரம் பூட்டானின் தேவைக்குப் போக மீதி இந்தியாவிற்கு மிகக் குறைந்த விலையில் வழங்கப்படுகிறது. திம்புவிற்கும் இந்திய எல்கைக்கும் இடையே இந்த நீர்மின்சக்தி நிலையம் 1974-ல் கட்டத் தொடங்கி 1988-ல் கட்டிமுடிக்கப்பட்டது. இது பூட்டானின் சிமாகோட்டி கிராமத்தில் அமைந்துள்ளது. இதிலிருந்து 336 மெகாவாட் மின்சாரம் உற்பத்தி செய்யப்படுகிறது.


</doc>
<doc id="192735" url="https://ta.wikipedia.org/wiki?curid=192735" title="அருண்குமார் அரவிந்த்">
அருண்குமார் அரவிந்த்

அருண்குமார் அரவிந்த் ("Arun Kumar Aravind"- மே 22, 1977) மலையாளத் திரைப்பட இயக்குநர். மலையாளத்தில் புதியதலைமுறைப் படங்கள் என்று சொல்லப்படும் திரை அலையை உருவாக்கியவர்களில் ஒருவர்

அருண்குமார் அடிப்படையில் ஒரு திரைப்படத் தொகுப்பாளர். 2004ல் வெளிவந்த "வெட்டம்" என்ற மலையாளப்படத்தை படத்தொகுப்பு செய்தார். அதன்பின் இயக்குநர் பிரியதர்சனின் பெரும்பாலான படங்களுக்கு படத்தொகுப்பாளராகப் பணியாற்றினார்.

2010 ல் சியாம் மேனன் எழுதிய "காக்டெய்ல்" என்ற சினிமாவை இயக்கியபடி இயக்குநராக அறிமுகமானார். அதன்பின் 2011 ல் முரளி கோபி திரைக்கதை எழுதிய "ஈ அடுத்த காலத்து" என்ற படமும் 2012ல் "லெஃப்ட் ரைட் லெஃப்ட்" என்ற அரசியல் விமர்சனப்படமும் இவரது இயக்கத்தில் வெளிவந்தன. ஜெயமோகன் திரைக்கதை எழுதிய "ஒன் பை டூ" என்ற படத்தை இப்போது இயக்கிக் கொண்டிருக்கிறார் 

ஈ அடுத்த காலத்து படம் திருவனந்தபுரம் திரைவிழாவில் சிறந்த படம் மற்றும் திரைக்கதைக்கான விருதைப் பெற்றது. ஏஷியாநெட் விருது சிறந்த படத்தொகுப்புக்காக வழங்கப்பட்டது.


</doc>
<doc id="192737" url="https://ta.wikipedia.org/wiki?curid=192737" title="கதிர்வரைவியல் ஒப்புமை">
கதிர்வரைவியல் ஒப்புமை

கதிர்வரைவியல் ஒப்புமை ("radiographic contrast", அல்லது "radiocontrast") என்பது கதிர்வரைவியல் படத்தில் இரு அடுத்தடுத்த புள்ளிகளில் காணப்படும் ஒளியியல் அடர்த்திகளின் வேறுபாடாகும். D1 , D2 ஆகியவை இரு அடுத்தடுத்த புள்ளிகளிலுள்ள அடர்த்தி என்றால், அவைகளுக்கிடையே உள்ள ஒப்புமை C என்பது,

சில சமயங்களில் ஒப்புமையினைக் கூட்ட நேர் அல்லது எதிர் (’+’ அல்லது ’-’) ஒப்புமைகூட்டும் சாயப்பொருளோ அல்லது வளிமமோ
பயன்படுத்தப்படுகிறது.



</doc>
<doc id="192738" url="https://ta.wikipedia.org/wiki?curid=192738" title="ஈராறு கால்கொண்டெழும் புரவி">
ஈராறு கால்கொண்டெழும் புரவி

ஈராறு கால்கொண்டெழும் புரவி ஜெயமோகன் எழுதிய சிறுகதைகளின் தொகுதி. 2012ல் சொல்புதிது பதிப்பகம் இந்நூலை வெளியிட்டிருக்கிறது. இது நான்கு பாகங்களாக வெளிவந்துள்ளது.

ஈராறு கால்கொண்டெழும் புரவி என்பது காலத்தைப்பற்றி திருமூலர் எழுதிய வரி. இத்தொகுப்பில் உள்ள ஒரு குறுநாவலின் தலைப்பு அது. மெய்ஞானத்துக்கான பயணத்தில் அறிவுக்கும் நுண்ணுணர்வுக்குமான போராட்டத்தை அங்கதச்சுவையுடன் சொல்லும் கதை இது. திருமூலர் பாடல்களும் சித்தர் பாடல்களும் பகடியாகவும் நுண்ணியபொருளிலும் பயன்படுத்தப்பட்டுள்ளன

இத்தொகுதியில் "மன்மதன்", "அலை அறிந்தது", "பழையமுகம்" போன்ற கதைகள் உள்ளன. "அதர்வம்", "களம்" ஆகிய இருகதைகள் மகாபாரதப் பின்னணி கொண்டவை.


</doc>
<doc id="192739" url="https://ta.wikipedia.org/wiki?curid=192739" title="பொன்னிறப்பாதை">
பொன்னிறப்பாதை

பொன்னிறப்பாதை ஜெயமோகன் எழுதிய கட்டுரைகளின் தொகுதி. சொல்புதிது பதிப்பகம் இந்நூலை 2013ல் வெளியிட்டிருக்கிறது.

வாழ்க்கையின் அடிப்படைகளான உலகியல் விழுமியங்கள், ஆன்மீகக் கொள்கைகள் ஆகியவற்றை விவாதிக்கும் நூல் இது. பெரும்பாலும் வாசகர்களின் வினாக்களுக்கான விடைகளின் வடிவில் இவை அமைந்துள்ளன. "விதிசமைப்பவர்கள்", "நான்குவேடங்கள்" போன்ற கட்டுரைகள் இதில் உள்ளன


</doc>
<doc id="192740" url="https://ta.wikipedia.org/wiki?curid=192740" title="இடைவெளி (கணிதம்)">
இடைவெளி (கணிதம்)

கணிதத்தில் ஒரு (மெய்யெண்) இடைவெளி (("real") "interval") என்பது, தனது உறுப்புகளான இரு மெய்யெண்களுக்கு இடைப்பட்ட எந்தவொரு மெய்யெண்ணும் அதன் மற்றொரு உறுப்பாகவே அமைகின்ற பண்புடைய மெய்யெண்களின் கணம் ஆகும். 

சில எடுத்துக்காட்டுக்கள்: 

"a", "b" என்ற இரு எண்களுக்கிடையுள்ள எண்களின் (அவ்விரு எண்கள் உட்பட) இடைவெளியின் குறியீடு: 

ஏதாவதொரு முனைப்புள்ளி நீங்கிய இடைவெளியைக் குறிப்பதற்கு, அந்த முனையிலுள்ள சதுர அடைப்புக்குறிக்குப் பதில் பிறை அடைப்புக்குறி பயன்படுத்தப்படுகிறது:

இக்குறியீடு, கணக்கோட்பாட்டில் வரிசைச் சோடிகளைக் குறிக்கிறது; பகுமுறை வடிவவியலில் ஒரு புள்ளியின் ஆயதொலைவுகளைக் குறிக்கிறது; ஒரு திசையனைக் குறிக்கிறது; மேலும் ஒரு சிக்கலெண்ணையும் குறிக்கிறது.

("a", "b") இடைவெளியின் நிரப்பியைக் குறிப்பதற்கு சில கணித எழுத்தாளர்கள் formula_5 என்ற குறியீட்டைப் பயன்படுத்துகிறார்கள். அதாவது, இது "a" மற்றும் அதைவிடச் சிறிய மெய்யெண்களையும், "b" மற்றும் அதைவிடப் பெரிய மெய்யெண்களையும் கொண்ட இடைவெளி என்பதாகும்.

இடைவெளியின் இருவிதமானக் குறியீடுகளிலும், ஒரு முனையில் வரம்பு கிடையாது என்பதைக் குறிக்க முடிவிலியைப் பயன்படுத்தலாம். அதாவது formula_6 அல்லது formula_7 (அல்லது இரண்டையுமே) பயன்படுத்தலாம்.

எடுத்துக்காட்டாக, 

"a" , "b" என்பன இரு முழு எண்கள் எனில் அவற்றுக்கு இடையேயுள்ள முழு எண்களின் (அவை இரண்டும் உட்பட) இடைவெளியானது, ["a" .. "b"] அல்லது {"a" .. "b"}  அல்லது "a" .. "b" என சில இடங்களில் குறிக்கப்படுகிறது.

கீழ் அல்லது மேல் முனைப்புள்ளியை முடிவுறு எண்ணாகக் கொண்ட முழுஎண் இடைவெளி எப்பொழுதும் அம்முனைப்புள்ளியையும் உள்ளடக்கியதாக இருக்கும். எனவே முனைப்புள்ளிகள் சேர்க்கப்படவில்லை எனபதை எழுத வேண்டிய முறை: 

முனைப்புள்ளிகளை உள்ளடக்காத இடைவெளி "திறந்த இடைவெளி" எனப்படும். இந்த இடைவெளியைக் குறிப்பதற்குப் பிறை அடைப்புக்குறிகள் பயன்படுத்தப்படுகின்றன.

எடுத்துக்காட்டு:

திறந்த இடைவெளி (0,1), "0" ஐ விட பெரிய எண்களையும் "1" ஐ விடச் சிறிய எண்களையும் கொண்டது. 

முனைப்புள்ளிகளை உள்ளடக்கிய இடைவெளி "மூடிய இடைவெளி" எனப்படும். இந்த இடைவெளியைக் குறிப்பதற்குச் சதுர அடைப்புக்குறிகள் பயன்படுத்தப்படுகின்றன.
எடுத்துக்காட்டு:

மூடிய இடைவெளி [0,1], "0" மற்றும் "0" ஐ விட பெரிய எண்களையும், "1" மற்றும் "1" ஐ விடச் சிறிய எண்களையும் கொண்டது.

ஒரேயொரு மெய்யெண் மட்டும் கொண்டுள்ள ஓருறுப்புக் கணம் "சிதைந்த இடைவெளி" எனப்படும். சில கணித எழுத்தாளர்கள், வெற்றுக்கணத்தையும் இந்த வரையறையில் சேர்த்துக் கொள்வர்.

வெற்றாகவோ அல்லது சிதைந்ததாகவோ இல்லாத ஒரு மெய்யெண் இடைவெளி, "தகு இடைவெளி" எனப்படும். இந்த இடைவெளி, முடிவுறா எண்ணிக்கையிலான உறுப்புகளைக் கொண்டிருக்கும்.

ஓர் இடைவெளியின் எல்லா உறுப்புகளையும் விடச் சிறியதான ஒரு மெய்யெண் இருக்குமாயின் அந்த இடைவெளி "இடது-வரம்புடைய இடைவெளி" ("left-bounded") என்றும், மாறாக எல்லா உறுப்புகளையும் விடப் பெரியதான ஒரு மெய்யெண் இருக்குமாயின் அந்த இடைவெளி "வலது-வரம்புடைய இடைவெளி" ("right-bounded") என்றும் அழைக்கப்படும். 

ஓர் இடைவெளி இடது வரம்புடைய இடைவெளியாகவும், வலது-வரம்புடைய இடைவெளியாகவும் இருந்தால் அது "வரம்புடைய இடைவெளி" ("bounded") எனப்படும். இல்லையெனில் அது "வரம்பில்லாத இடைவெளி" எனப்படும். பொதுவாக, வரம்புடைய இடைவெளிகள் "முடிவுறு இடைவெளிகள்" எனவும் அழைக்கப்படும்.

வரம்புடைய இடைவெளிகளின் விட்டங்கள் (முனைப்புள்ளிகளின் வித்தியாசத்தின் தனி மதிப்பு) முடிவுறு மதிப்புகளாக இருக்கும். இந்த மதிப்பு, அந்த இடைவெளியின் நீளம் அல்லது அகலம் அல்லது அளவை எனப்படும். 

வரம்பில்லா இடைவெளிகளின் நீளம் +∞; வெற்று இடைவெளியின் நீளம் 0 அல்லது வரையறுக்காததாகக் கொள்ளப்படும்..

"a"  , "b" ஐ முனைப்புள்ளிகளாக உடைய வரம்புடைய இடைவெளியின் மையம் ("a" + "b")/2; அதன் ஆரம் |"a" − "b"|/2. வரம்பில்லா இடைவெளிகளுக்கும் வெற்று இடைவெளிகளுக்கும் மையமோ ஆரமோ வரையறுக்கப்படவில்லை.

கீழே தரப்பட்டுள்ளவாறு மெய்யெண் இடைவெளிகளை பதினோரு வகைகளாகப் பிரிக்கலாம். 

"a" , "b" மெய்யெண்கள்; formula_8:

சில சூழ்நிலைகளில் இடைவெளிகளை நீட்டிக்கப்பட்ட மெய்யெண் கோட்டின் உட்கணங்களாக வரயறுக்கலாம். , இரண்டையும் சேர்த்து விரிவுபடுத்தப்பட்ட மெய்யெண்கோடு நீட்டிக்கப்பட்ட மெய்யெண்கோடு எனப்படுகிறது.
ஆகிய குறியீடுகள் இவ்விளக்கத்தால் பொருளுள்ளவையாகவும் வெவ்வேறானவையாகவும் இருக்கும். குறிப்பாக, 



இடைவெளிகளை நீட்டிக்கப்பட்ட மெய்யெண் கோட்டின் உட்கணங்களாகக் கருதுவதால் மேலேயுள்ள வரையறைகளிலும் பெயர்களிலும் குழப்பங்கள் ஏற்படலாம். எடுத்துக்காட்டாக  = formula_1 என்ற இடைவெளி சாதாரண மெய்யெண்கோட்டில் மூடிய இடைவெளியாகவும், நீட்டிக்கப்பட்ட மெய்யெண்கோட்டில் திறந்த இடைவெளியாகவும் இருக்கும்.




இரு இடைவெளிகளின் வெட்டு வெற்றுக்கணமாக இல்லாமல் இருந்தால், இருந்தால் மட்டுமே, அவற்றின் ஒன்றிப்பு ஓர் இடைவெளியாக இருக்கும்.

அதாவது, ஒரு இடைவெளியின் திறந்த முனை மற்றொரு இடைவெளியின் மூடிய முனையாக இருக்க வேண்டும்.



 , formula_24 இன் உட்புறத்தில் இருந்தால், இருந்தால் மட்டுமே, இடைவெளிகள் formula_21 formula_23இரண்டும் வெற்றற்றவையாக இருக்க முடியும்.

"formula_27-பரிமாண இடைவெளி" என்பது formula_28 இன் ஓர் உட்கணமாகும். 

சிக்கலெண் தளத்தின் பகுதிகளாக சிக்கலெண்களின் இடைவெளிகளை வரையறுக்கலாம். இவை செவ்வகங்களாகவோ வட்டத் தகடுகளாகவோ இருக்கும்.




</doc>
<doc id="192742" url="https://ta.wikipedia.org/wiki?curid=192742" title="சொல்புதிது குழுமம்">
சொல்புதிது குழுமம்

சொல்புதிது ஒரு விவாதக்குழுமம். ஜெயமோகன் வாசகர்களால் அவரது இணையதளம் வழியாக இது உருவாக்கப்பட்டுள்ளது. 2009 முதல் நடந்துவரும் இந்தக்குழுமத்தில் ஆயிரத்தைநூறு வாசகர்கள் உறுப்பினர்களாக உள்ளனர். புகுமுறை மட்டுறுத்தப்பட்டுள்ளது

பேசுதளம்

சொல்புதிது குழுமம்மட்டுறுத்தப்பட்ட விவாதங்களுக்கான களமாக அமைந்துள்ளது. இலக்கியம், சமூகம், பண்பாடு தளங்களிலான விவாதங்கள் மட்டுமே முன்னெடுக்கப்பட்டுள்ளன. அரசியல், சினிமா ஆகியவை தவிர்க்கப்படுகின்றன. தொடர்ச்சியாக ஆழமான விவாதங்கள் நிகழ்ந்துவரும் அமைப்புகளில் ஒன்றாக இக்குழுமம் இன்று அறியப்படுகிறது

</doc>
<doc id="192754" url="https://ta.wikipedia.org/wiki?curid=192754" title="சுக்கா மாவட்டம்">
சுக்கா மாவட்டம்

சுக்கா மாவட்டம் (Chukha District) பூட்டான் நாட்டில் உள்ள 20 மாவட்டங்களில் ஒன்றாகும் . இம்மாவட்டத்தின் முக்கிய நகரம் பியூன்ட்ஷோலிங் ஆகும். இந்நகரமே இந்தியாவிற்கும் பூட்டானுக்குமான நுழைவாயில் ஆகும். சுக்கா பூடானின் வர்த்தக மற்றும் பொருளாதார நகராக விளங்கிகிறது. பூட்டானின் மொத்த உள்நாட்டு உற்பத்தியில் சுக்கா நகரம் முக்கியப் பங்கு வகிக்கிறது. இங்கு உள்ள சுக்கா நீர்மின் நிலையம் மற்றும் டாலா நீர்மின் நிலையம் நாட்டின் மின்தேவையை பூர்த்தி செய்கிறது. மேலும் இந்நகரத்தின் பூடான் கார்பைடு கெமிக்கல் லிமிட்டட் மிகப்பழமையான ஒன்றாகும்.

இந்நகரத்தில் ட்ஸோங்கா, நக்லோப், லோக்பு ஆகிய மொழிகள் பேசப்படுகின்றன.

கிராமங்களின் தொகுப்பு ஜிவோக்கள் என அழைக்கப்படும். சுக்கா 11 ஜிவோக்களாக பிரிக்கப்பட்டுள்ளது.
அவை,


</doc>
<doc id="192755" url="https://ta.wikipedia.org/wiki?curid=192755" title="பும்தாங் மாவட்டம்">
பும்தாங் மாவட்டம்

பும்தாங் மாவட்டம் (Bumthang District) பூட்டானிலுள்ள 20 மாவட்டங்களில் ஒன்றாகும். இங்கு வரலாற்று சிறப்புமிக்க கோவில்கள் பல அமைந்துள்ளன.இங்கு 4 பள்ளத்தாக்குகள் அமைந்துள்ளன. அவை உரா, சும்மி, டாங், சோய்கார் ஆகியன. இம்மாநிலம் ஒட்டுமொத்தமாக பும்தாங் பள்ளத்தாக்கு என்றும் அழைக்கப்படும். பும்தாங் எனில் அழகான நிலம் என்று பொருள்.

இங்கே கேழ்வரகு, பால் பொருட்கள், தேன், ஆப்பிள், உருளைக்கிழங்கு, கம்பிளி போன்றவை உற்பத்தி செய்யப்படுகின்றன. பொருளாதாரத்தில் கேழ்வரகு முக்கியப் பங்கு வகிக்கிறது.
பும்தாங்கா, ட்ஸோங்கா, கென்ங், கென்ங்கா, குர்டோப்கா, நுப்பிக்கா, ப்ரோக்காட், துர் மற்றும் யாக்கெர்ட் ஆகிய மொழிகள் பேசப்படுகின்றன.

கிராமங்களின் தொகுப்பு ஜிவோக்கள் என அழைக்கப்படும். பும்தாங் 4 ஜிவோக்களாக பிரிக்கப்பட்டுள்ளது. அவை,




</doc>
<doc id="192756" url="https://ta.wikipedia.org/wiki?curid=192756" title="பும்தாங்கா">
பும்தாங்கா

பும்தாங்கா அல்லது பும்தாங் (Bumthang language) பூட்டானில் பேசப்படும் ஒரு மொழியாகும்.இது கிழக்கு பூடானிய மொழியாகும். இதை பும்தாங் மாவட்டத்திலுள்ளவர்கள் , அதைச் சுற்றியுள்ள மாவட்டங்களைச் சார்ந்தவர்கள் மற்றும் மத்திய பூடானிலுள்ள மக்கள் பேசுகின்றனர். சுமார் 36,500 மக்கள் இம்மொழியைப் பேசுகின்றனர். இம்மொழியானது மத்திய பூட்டானில் ஆதிக்கம் செலுத்துவதாக 1993-ல் வான் டிரிம் சொன்னார்.

பும்தாங்கா மொழி பேசுபவர்கள் கென்ங்கா , குர்டோப்கா , நுப்பிக்கா ஆகிய மொழிகள் பேசுபவரோடு நெருங்கிய தொடர்புடையவர்கள்.இவை அனைத்தும் சேர்ந்து தான் பும்தாங் மொழி என வகைப்படுத்துகின்றனர்.


</doc>
<doc id="192758" url="https://ta.wikipedia.org/wiki?curid=192758" title="ஐக்கிய அமெரிக்காவின் பெரும் பொருளியல் தொய்வு">
ஐக்கிய அமெரிக்காவின் பெரும் பொருளியல் தொய்வு

ஐக்கிய அமெரிக்காவின்பெரும் பொருளியல் வீழ்ச்சி ஆகத்து 1929இல் அமெரிக்கப் பொருளியலின் பின்னடைவை அடுத்து நிகழ்ந்தது. நாட்டின் மொத்த உள்நாட்டு உற்பத்தி இரண்டு மாதங்களாக குறைந்து வந்தபோதிலும் 1929 அக்டோபரில் நிகழ்ந்த வால்வீதி வீழ்ச்சிக்குப் பின்னரே பொருளியல் பின்னடைவின் தாக்கங்கள் உணரப்படலாயின. உலகளாவிய பெரும் பொருளியல் வீழ்ச்சியும் தொடர்ந்தது. இதனை அடுத்த பத்தாண்டுகளில் மிகுதியானவர்களுக்கு வேலையில்லாமை,வறுமை,குறைந்த இலாபங்கள்,பணவாட்டம், வீழ்ச்சியடைந்த வேளாண் வருமானம் ஆகியன ஏற்பட்டன. பல பொருளியல் வளர்ச்சிக்கான வாய்ப்புக்களும் தனிநபர் முன்னேற்றத்திற்கான வாய்ப்புகளும் கைவராது போயின. இதற்கான காரணங்கள் இன்றளவும் விவாதிக்கப்பட்டு வருகின்றன. இந்நிகழ்வுகளால் பொருளாதார வருங்காலத்தைக் குறித்த நம்பிக்கை தளரலாயிற்று.

இதற்கான வழமையான காரணங்களாக கூடுதலான வாடிக்கையாளர் கடன், அளவிற்கு மீறிய கடன்கள் கொடுத்த வங்கிகளையும் முதலீட்டாளர்களையும் சரியாக கட்டுப்படுத்தப்படாத சந்தைகள்,மற்றும் விரைவான வளர்ச்சி கொண்ட புதிய தொழில்கள் உருவாகதிருந்தது ஆகியனவாகும். இவற்றின் விளைவாக எழுந்த குறைந்த செலவழித்தலும் குறைந்த தயாரிப்பும் நம்பிக்கைத் தளர்வும் இந்த வீழ்ச்சியை விரைவுபடுத்தின.


</doc>
<doc id="192763" url="https://ta.wikipedia.org/wiki?curid=192763" title="சிந்தனைக்குத் தெளிவு தரும் சித்தர் பாடல்கள் (நூல்)">
சிந்தனைக்குத் தெளிவு தரும் சித்தர் பாடல்கள் (நூல்)

சிந்தனைக்குத் தெளிவு தரும் சித்தர் பாடல்கள் என்ற இந்நூல் சித்தர்களின் பாடல்களுக்கு ஒரு சிறு விளக்கம் தர முயற்சி செய்கிற நூல்.

இந்நூலின் ஆசிரியர் எஸ்.சூரியமூர்த்தி இவர் மன அமைதியும் புத்தரின் விபாசனா தியானமுறையும் என்ற தியான முறை பற்றி மிக எளிமையாக எழுதி ஆன்மீ்கப் பணியாற்றுபவர்.


வாழ்க்கையில் நம்முடைய பல பயங்களுக்கும்,துன்பங்களுக்கும் முக்கிய காரணம் நாம் வேறு, மற்றவர்கள் வேறு என்ற எண்ணமே ஆகும். மாறாக நாமே எல்லாவற்றிலும் கலந்து நிற்கிறோம் (அத்வைத நிலை) என்ற எண்ணம் நம் மனதில் ஏற்பட்டால் மரண பயம் நீங்கும் அதற்கு இந்நூலை படிக்க வேண்டும் என நூலாசிரியர் கூறி தொடங்குகிறார்.

யாகத்தில் இடப்பட்ட நிவேதியத்தை உண்ணுகிற இறைவனுக்கு அர்ப்பணிக்கத்தக்க பொருட்கள் நம்மிடமில்லை.காலையும் ,மாலையும் இறைவனைக் குளிர்விக்கும் சித்தர்களின் பாடல்களை நிவேதனமாகச் செய்வோம்.

சித்தர்களின் தியானமுறையினால்(வாசியோகம்) இன்று பல நோய்களுக்கு தீர்வு காணப்படுகிறது. இம்முறையை ஆயிரம் ஆண்டுகளுக்கு முன்பே அனுபவித்துச் சொன்னவர்கள் சித்தர்கள் அது மட்டுமன்றி இயற்கையில் கிடைத்த மூலிகைகளைக் கொண்டு மருத்துவம் செய்தார்கள். இம்மூலிகைகளுக்கு மறைமொழியில் அர்த்தங்கள் கூறினார்கள்,சித்தர்களின் பாடல்களை படிக்கும் போது நாத்திகவாதிகளாக எண்ணத் தோன்றும். சாதிகளையும்,சடங்குகளையும்,உருவ வழிபாடுகளையும் கடுமையாக சாடினார்கள். சித்தர்களின் தியானமுறையினால் (வாசியோகம்) நீண்ட நாள் உயிர் வாழும் கலையை இவ்வுலகிற்கு அர்ப்பணித்தார்கள். 

பிராணாயாமம் என்ற மூச்சுப் பயிற்சி செய்ய உடல் சிவக்கும், உடலில் உள்ள முடி கருக்கும், உடலில் ஆன்மா நிலைத்து நிற்கும். அதாவது 16 மாத்திரை கால அளவு இடது பக்க நாசித்துவாரத்தில் (மூக்கு) உள்ளே இழுத்து (பூரகம்) 64 மாத்திரை கால அளவு உள்ளே காற்றை நிறுத்தி (கும்பகம்) 32 மாத்திரை காலளவு (ரேசகம்) மெதுவாக வலது நாசித்துவாரத்தின் (மூக்கு) வழியே வெளிவிட வேண்டும். 

சிவலோகத்தை இப்பூவுலகிலேயே கண்டு தரிசித்தவர்கள்,

சமாதி நிலையில் சிவ லோகத்தையும், சிவலோகத்தையும், சிவபோகத்தையும் தம் முள்ளே கண்டவரின் நிலையை எப்படி சொல்வது.

சித்தர்கள் பதினெண்மர் (18 பேர்) என்பர்,
இவர்களைத் தவிர கீழ் கண்டவர்களும் சித்தர்கள் என்றே குறிக்கப்படுகின்றனர்.


</doc>
<doc id="192767" url="https://ta.wikipedia.org/wiki?curid=192767" title="உலக தொழிற்சங்க சம்மேளனம்">
உலக தொழிற்சங்க சம்மேளனம்

உலக தொழிற்சங்க சம்மேளனம் 1945 அக்டோபர் 3 - 8 தேதிகளில் பாரிஸ் நகரில் நடைபெற்ற சர்வதேச தொழிற்சங்கங்களின் மாநாட்டில் அமைக்கப்பட்டது.


</doc>
<doc id="192780" url="https://ta.wikipedia.org/wiki?curid=192780" title="சப்தம் (நடனம்)">
சப்தம் (நடனம்)

சப்தம் ஜதி ஸ்வரத்திற்க்கு அடுத்தபடியாக பரத நாட்டியத்திலும் வரும் உருப்படி ஆகும். ஒரு நடன நிகழ்ச்சியில் முதலாவதாக பாவம் தொடங்குவது இவ் உருப்படியில் தான். சப்தம் என்றால் சொல் என்று பொருள். சப்தத்தில் அர்த்தம் நிறைந்த சாகித்தியமும் சிறு ஜதிக் கோர்வைகளும் இணைந்து வரும். சாதாரணமாக மிஸ்ர சாபு தாளத்தில் ராகமாலிகையில் அமைந்திருக்கும். பாடல்களின் கருத்துக்கள் கிருஸ்ண லீலை, சிவபெருமான் அல்லது முருகனின் ஆற்றலை, பெருமையை விளக்குவதாக அமைந்திருக்கும். சில சப்தங்கள் பராக் அல்லது சலாமுரே என்று முடியும்.

[[பகுப்பு:பரதநாட்டிய உருப்படிக

</doc>
<doc id="192793" url="https://ta.wikipedia.org/wiki?curid=192793" title="முத்துச்சிப்பி (புதினம்)">
முத்துச்சிப்பி (புதினம்)

பன்முக எழுத்தாளர் டாக்டர் எல். கைலாசம், ஐநூறு ஆண்டுகட்கு முந்தைய பாண்டிய நாட்டு வரலாற்றையும், மீனவர்களின் அன்றைய வாழ்வியலையும் ஆதாரமாகக் கொண்டு "முத்துச்சிப்பி" என்ற இந்த புதினத்தை எழுதியிருக்கிறார்.

முத்துச்சிப்பி, பதினைந்தாம் நூற்றாண்டில் பாண்டிய நாட்டின் தென்கோடியில் வாழ்ந்த மீனவர்களின் வாழ்கையை முறையையும் மற்றும் கலாச்சாரத்தையும் விவரிக்கும் ஒரு வரலாற்று புதினமாகும். பாண்டிய மாமன்னன் ஆகவராமர் மற்றும் அவரின் புதல்வர்களின் தியாகங்களை தழுவி இப்புதினத்தின் கதை நகருகின்றது. 

இப்புதினம் அன்றைய தமிழ் மக்களின், குறிப்பாக மீனவர் சமூகத்தினரின் கலாச்சாரம், பண்பாடு, நம்பிக்கைகள் மற்றும் சமூக வரலாற்றை நல்ல கதையம்சத்தோடுத் தருகிறது. இது பேலஸ் பதிப்பகத்தால் வெளியிடப்படவுள்ளது.


</doc>
<doc id="192798" url="https://ta.wikipedia.org/wiki?curid=192798" title="வெப்பநிலைக்காப்பி">
வெப்பநிலைக்காப்பி

வெப்பநிலைக்காப்பி (அல்லது) வெப்பநிலை நிறுத்தி (ஆங்: Thermostat) என்பது ஒரு கட்டகத்தின்/அமைப்பின்(System) வெப்பநிலையை உணரும் ஒரு கூறு ஆகும், இது கட்டகத்தின்/அமைப்பின் வெப்பநிலையை விரும்பிய புள்ளியில் பராமரிக்க உதவுகிறது. 

பொதுவாக வெப்பநிலைக்காப்பி என்பது ஒரு குறிப்பிட்ட வெப்பநிலையில் ஒர் கட்டகத்தையோ அல்லது சாதனத்தையோ வைத்திருக்க பயன்படுத்தும் கட்டுப்பாட்டு கட்டகத்தின் ஒர் வெப்பநிலை உணரும் உதிரி பாகமாகும். வெப்பநிலைக்காப்பி அந்த கட்டகத்தில் உள்ள வெப்பநிலையை உணர்ந்து ஒரு நிலையான வெப்பநிலையை அந்த கட்டகத்தில் நிலைநிறுத்த வெதுப்பிகளையோ (heater) அல்லது குளிர்ப்பிகளையோ (cooler) இயக்கும். உதாரணமாக இது வீடு மற்றும் அலுவலக அறைகளில் பயன்படும் வளிப் பதனம், நீர் வெதுப்பி, வீட்டு சமையல் அறைகளில் பயன்படும் கணப்பு அடுப்பு, குளிர்சாதனப் பெட்டி, மேலும் அறிவியல் மற்றும் மருத்துவ துறைகளில் பயன்படும் அடைகாப்பு கருவிகளில் விரும்பிய வெப்பநிலையை தொடர உதவுகிறது. 

அறிவியல் இலக்கியங்களில், இந்த வெப்பநிலைகாப்பி கட்டுப்பாட்டு சுமையாக பரவலாக வரையறுக்கப்படுகின்றது(TCL). 
வெப்பநிலைகாப்பி ரீதியாக கட்டுப்படுத்தப்படும் சுமைகளின் மின்தேவையானது, அமெரிக்காவின் ஒட்டுமொத்த மின்சார தேவைகளில் கிட்டத்தட்ட 50% ஆகும். 

வெப்பநிலைக்காப்பி ஒரு "மூடிய வளைய கட்டுப்பாட்டு" சாதனமாக (Closed Loop Control system) செயல்படுகிறது, ஏனெனில் இது விரும்பிய மற்றும் அளவிடப்பட்ட வெப்பநிலைகளுக்கு இடையிலுள்ள பிழைகளை குறைக்க முயற்சிக்கிறது.

தெர்மோஸ்டாட் என்ற சொல் கிரேக்க வார்த்தையான θερμός "thermos", "hot", "வெப்பமான" மற்றும் στατός "statos", "standing, stationary", "நிலையான" என்ற வார்த்தைகளிலிருந்து பெறப்படுகிறது.

ஆரம்பகால தொழில்நுட்பங்கள், கண்ணாடியினுள் நேரடியாக செருகப்பட்ட எலக்ட்ரோடுகளை கொண்ட பாதரச வெப்பநிலைமானிகளை உள்ளடக்கியது, எனவே ஒரு குறிப்பிட்ட (நிலையான) வெப்பநிலையை அடைந்தவுடன், தொடர்புகள் பாதரசத்தினால் துண்டிக்கப்படும். இவை ஒரு அளவுக்கு வெப்பநிலையில் துல்லியமாக இருந்தன.

இன்றைய பயன்பாட்டிலுள்ள பொதுவான உணரிகளின் தொழில்நுட்பங்கள் பின்வருமாறு:


இவை கீழே உள்ளவற்றினால் வெப்பத்தை அல்லது குளிரூட்டும் இயந்திரத்தை கட்டுப்படுத்தலாம்:


1620 ஆம் ஆண்டில் இங்கிலாந்தில், டச்சு கண்டுபிடிப்பாளர் கார்னீலிஸ் ட்ரபெல் (1572-1633) என்பவரால் வெப்பநிலைக்காப்பி கட்டுப்பாட்டுக் கருவி செய்யப்பட்ட உதாரணங்களை காணலாம். ஒரு கோழி அடைகாப்புக் கருவியின் வெப்பநிலையை கட்டுப்படுத்த ஒரு பாதரச வெப்பநிலைக்காப்பியை அவர் கண்டுபிடித்தார். இது பதிவு செய்யப்பட்ட பின்னூட்ட கட்டுப்பாட்டிற்குரிய சாதனங்களில் ஒன்றாகும்.


</doc>
<doc id="192801" url="https://ta.wikipedia.org/wiki?curid=192801" title="வெக்டரியன் கியோட்டோ">
வெக்டரியன் கியோட்டோ

வெக்டரியன் கியோட்டோ (vectorian giotto) என்பது வெவ்வேறு வகையான பொருட்களுக்கு அசைவூட்டம் ஏற்படுத்த உதவும் மென்பொருட்களுள் ஒன்று. வெக்டரியன் நிறுவனத்தினால் இலவசமாக வழங்கப்படுகிறது. இது விண்டோசு 2000, எக்சுபி, விசுட்டா, 7 ஆகிய பதிப்புகளில் இயங்கும். கோப்பின் அளவு 8 எம்பி ஆகும். இதை .swf கோப்பு வடிவத்தில் சேமித்து, இணைய பக்கங்களில் பயன்படுத்த முடியும். இந்தக் கோப்பு அடோபி பிளாஷ் பிளேயரில் இயங்கும்.


</doc>
<doc id="192804" url="https://ta.wikipedia.org/wiki?curid=192804" title="தரவு குறிமுறையாக்கத் தரப்பாடு">
தரவு குறிமுறையாக்கத் தரப்பாடு

தரவு குறிமுறையாக்கத் தரப்பாடு (Data Encryption Standard) என்பது பிணையப் பாதுகாப்பிற்கான குறிமுறையாக்க நுட்பம். முதன்முதலில் ஐக்கிய அமெரிக்க அரசும், பின்னர் உலகளாவிய நிறுவனங்களும் பயன்படுத்தத் தொடங்கின. முன்னர், பாதுகாப்பாக அறியப்பட்ட இது, பின்னர், பாதுகாப்பற்றதாக அறிவிக்கப்பட்டது. இதன் மேம்பட்ட பதிப்பான டிரிப்பிள் டெஸ் (triple DES) பாதுகாப்பை உறுதி செய்கிறது.
இது இயங்கும் விதன் எளிமையானது. குறியீட்டைக் கொண்டு செய்தியின் பைனரி இலக்கங்களை இடம் மாற்றுவதும், அவற்றை மதிப்பை மாற்றுவதும் ஆகும். இந்த செயற்பாடுகள் வெவ்வேறு வகையில் செய்யப்பட்டு முற்றிலும் மாறுபட்ட செய்தியை அளிக்கும். இதில் இருந்து மூல செய்தியை கண்டறிவது இயலாத காரியம். இத்தகைய மாற்றங்கள் 16 சுற்றுகள் நிகழ்கின்றன. இதன் குறைகளின் காரணமாக, மேம்பட்ட குறிமுறையாக்கத் தரப்பாடு கண்டுபிடிக்கப்பட்டது.


</doc>
<doc id="192806" url="https://ta.wikipedia.org/wiki?curid=192806" title="எக்சு 509">
எக்சு 509

எக்சு 509 ("X-509") என்பது பிணையப் பாதுகாப்பிற்கானச் சான்றிதழ். 
இதன் அமைப்பு கீழ்க்கண்டவாறு இருக்கும்.

இந்த சான்றிதழ்கள் பல கோப்பு வடிவங்களில் (.cer, .der) சேமிக்கப்பட்டிருக்கும்.


</doc>
<doc id="192807" url="https://ta.wikipedia.org/wiki?curid=192807" title="தாக்குதல் (பிணையப் பாதுகாப்பு)">
தாக்குதல் (பிணையப் பாதுகாப்பு)

ஒருவர் மற்றவர்க்கு அனுப்பும் செய்தி பாதுகாப்பற்றதாக இருந்தால் அது தாக்கப்படலாம். தாக்குதல் என்பது செய்தியில் மாற்றம், செய்தியை ஒட்டுகேட்டல் போன்றவற்றைக் குறிக்கிறது. இத்தகைய தாக்குதல் இருவகைப்படும்.

நேரடித் தாக்குதலில், அனுப்பப்பட்ட செய்தியில் பாதிப்பு ஏற்படக்கூடும்.
மறைமுகத் தாக்குதலில், செய்தியில் பாதிப்பு ஏற்படாது. மாறாக, செய்தியை மற்றொருவர் கண்காணிக்கக்கூடும். மறைமுகத் தாக்குதலை அறிந்துகொள்வது கடினம். ஏனென்றால், இத்தாக்குதலின்போது செய்தியில் மாற்றம் ஏற்படாது.

இத்தகைய தாக்குதல்களில் இருந்து செய்திகளை பாதுகாப்புடன் அனுப்ப வெவ்வேறு வழிகள் பின்பற்றப்படுகின்றன. செய்தியை குறிமுறையாக்கம் (encryption) செய்து அனுப்புவதும் இவற்றுள் ஒன்று.


</doc>
<doc id="192808" url="https://ta.wikipedia.org/wiki?curid=192808" title="தி டிரையல் ஆஃப் ஜோன் ஆஃப் ஆர்க்">
தி டிரையல் ஆஃப் ஜோன் ஆஃப் ஆர்க்

1962 ஆம் ஆண்டு பிரெஞ்சு மொழியில் வெளியானத் திரைப்படம். தி டிரையல் ஆஃப் ஜோன் ஆப் பார்க் ("Procès de Jeanne d’Arc") என்ற பெயரில் ராபர்ட் பிரெசெனால் தயாரிக்கப்பட்டது.

இப்படம், 1962 ஆம் ஆண்டிற்கான கேன்சு திரைப்பட விழாவில் ஜூரி விருதினைப் பெற்றது. 


</doc>
<doc id="192820" url="https://ta.wikipedia.org/wiki?curid=192820" title="வீர புரன் அப்பு">
வீர புரன் அப்பு

வீர புரன் அப்பு ("Vira Puran Appu", ) என அழைக்கப்படும் வீரகென்னாதிகே பிரான்சிசுக்கோ பெர்னாண்டோ ("Weerahennadige Francisco Fernando", 7 நவம்பர் 1812 - 8 ஆகத்து 1848) இலங்கை வரலாற்றில் விடுதலைக்காகப் போராடிய குறிப்பிடத்தக்க ஒரு நபர். இவர் இலங்கையின் மேற்கே மொறட்டுவை நகரில் உயன பிரதேசத்தில் பிறந்தவர். தனது 13ம் வயதில் தான் பிறந்த இடத்தை விட்டு தனது வழக்கறிஞரான மாமனாருடன் இரத்தினபுரி சென்று அங்கு வாழ்ந்து வரலானார். தனது நாடு, மதம், இனம் என்பவற்றிற்கு தன்னை அர்ப்பணிக்க கருதிய அவர் தன் பெயரை புரன் அப்பு என மாற்றிக்கொண்டார். பிரித்தானிய ஏகாதிபத்திய வாதிகளிற்க்கு எதிராக 1848 விடுதலைப் போராட்டத்துக்குத் தலைமை தாங்கினார். கடப்பொல தேரரின் வழிகாட்டலில் மாத்தளை மெக்டோவல் கோட்டையைக் கைப்பற்றினார். எனினும் இப்போராட்டம் தோல்வியில் முடிந்தது. அவர் கைது செய்யப்பட்டு 1848 ஆம் ஆண்டு ஆகத்து 8 ஆம் நாள் துப்பாக்கியால் சுடப்பட்டு மரணதண்டனைக்குட்படுத்தப்பட்டார்.


</doc>
<doc id="192859" url="https://ta.wikipedia.org/wiki?curid=192859" title="நெய்யோவியம்">
நெய்யோவியம்

நெய்யோவியம் என்பது நிறமிகளைக் கொண்டு தீட்டிப் பின் ஒருவகை நெய் அல்லது எண்ணெய் கொண்டு காயவைக்கும் ஒரு வகை ஓவியமாகும். ஆளிவிதைநெய், கசகசா எண்ணெய், சூரியகாந்தி எண்ணெய் போன்றவை பொதுவாக இவ்வகை ஓவியங்களுக்குப் பயன்படுத்தப்படும் நெய்கள் ஆகும். பயன்படுத்தப்படும் நெய்யைப் பொறுத்துக் காயும் நேரம், பழுப்படையும் தன்மை போன்றவற்றில் மாற்றங்கள் ஏற்படும். வெவ்வேறு வித விளைவுகளை ஏற்படுத்தவும், வெவ்வேறு நிறமிகளைப் பயன்படுத்தவும், ஒன்றிற்கும் மேற்பட்ட எண்ணெய்களை ஒரே ஓவியத்தில் ஓவியர்கள் பயன்படுத்துவதும் உண்டு. 

முதன்முதலில் நெய்யோவியங்கள் புத்தமத ஓவியங்களைத் தீட்ட, இந்திய ஓவியர்களாலும் சீனத்து ஓவியர்களாலும் மேற்கு ஆப்கானிசுத்தான் பகுதியில் கி.பி. ஐந்தாம் நூற்றாண்டுக்கும் பத்தாம் நூற்றாண்டுக்கும் இடையில் பயன்படுத்தப் பட்டிருக்கலாம். . ஆனால் பதினைந்தாம் நூற்றாண்டு காலப் பகுதி வரை நெய்யோவியங்கள் பெரிதும் புகழ் பெறவில்லை.


</doc>
<doc id="192864" url="https://ta.wikipedia.org/wiki?curid=192864" title="லெஸ்டர்">
லெஸ்டர்

லெஸ்டர் (Leicester) என்பது இங்கிலாந்தின் கிழக்கு மிட்லேண்டுசு பகுதியில் உள்ள நகரம். சோர் ஆற்றின் கரையில், தேசிய காட்டின் அருகில் அமைந்துள்ளது. கிழக்கு மிட்லேண்டுசு விமான நிலையம் அருகில் உள்ள வான்வழிப் போக்குவரத்து மையம். பல நாட்டவர் குடியேறியுள்ள நகரங்களில் இதுவும் ஒன்று.

இந்நகரில் அமைந்துள்ள லெஸ்டர் சிட்டி கால்பந்துக் கழகம் 2015-16-ஆம் பருவத்திற்கான பிரீமியர் லீக்கினை வென்றது. பெருவாரியாக எதிர்பார்க்கப்பட்ட அனைத்து பெரிய அணிகளைக் காட்டிலும் சிறப்பாகச் செயல்பட்டு வெற்றியடைந்த சிறு அணி என்ற வகையில் லெஸ்டர் சிட்டி அணியின் வெற்றி சிறந்த விளையாட்டுக் கதைகளில் மிக உயரிய இடத்தை பிடிக்கிறது.


</doc>
<doc id="192872" url="https://ta.wikipedia.org/wiki?curid=192872" title="சாட்சாரி தேசியப் பூங்கா">
சாட்சாரி தேசியப் பூங்கா

சாட்சாரி தேசியப்பூங்கா (Satchari National Park) வங்காளதேசத்தில் ஹபிகாஞ் மாவட்டத்தில் அமைந்துள்ளது. 1974 ஆம் ஆண்டு வனவிலங்குப் பாதுகாப்புச் சட்டத்திற்குப் பின்னர் 243 ஹெக்டேர்கள் (600 ஏக்கர்கள்) நிலப்பரப்பில் உருவாக்கப்பட்டது. சாட்சாரி எனும் வங்காளச் சொல்லுக்கு ஏழு ஓடைகள் என்று பெயர். இந்த வனப்பகுதியில் 7 ஓடைகள் செல்வதால் இந்தப்பெயர் சூட்டப்பட்டது. இந்தப்பூங்கா ரகுநந்தன் மலையில் அமைந்துள்ளது. இது வங்காளதேசத்தின் தலைநகரான டாக்காவிலிருந்து 130 கிலோமீட்டர்கள் தொலைவில் அமைந்துள்ளது. இங்கே உள்ள திப்ரா கிராமத்தில் 24 குடும்பங்கள் வசிக்கின்றனர். இங்கே 9 தேயிலைத் தோட்டங்கள் அமைந்துள்ளன. அரசுடன் இணைந்து நிஷர்கா எனும் தன்னார்வ அமைப்பும் இந்தப்பூங்காவை பராமரிக்கின்றனர். இங்கே சுற்றுச் சூழல் சுற்றுலாவும் நடத்துகின்றர்.


</doc>
<doc id="192873" url="https://ta.wikipedia.org/wiki?curid=192873" title="பஹூபால்">
பஹூபால்

பஹூபால் (Bahubal) என்பது ஹபிகாஞ் மாவட்டத்தின் துணை மாவட்டம் ஆகும் (உபஜில்லா). இது வங்காளதேசத்தில் அமைந்துள்ளது.

இத்துணைமாவட்டம் 24.3556°N 91.5417°E இல் அமைந்துள்ளது. இந்த மாவட்டம் 25,208 வீடுகளோடு கூடிய 250.66 சதுர கிலோமீட்டர்கள் பரப்பளவு கொண்டது. 1991 ஆம் ஆண்டின் மக்கட்தொகை கணக்கெடுப்பின்படி இங்கு 1,37,402 மக்கள் வசிக்கின்றனர். இதில் ஆண்கள் 50.58 % பெண்கள் 49.42%. கல்வியறிவு 23% ஆகும். இந்தத் துணை மாவட்டம் 7 யூனியன்களைக் கொண்டது 325 கிராமங்களை உள்ளடக்கியது.


</doc>
<doc id="192879" url="https://ta.wikipedia.org/wiki?curid=192879" title="மாம்பாஞ்சான்">
மாம்பாஞ்சான்

மாம்பாஞ்சான், பெருமருந்து ("Aristolochia indica") காயங்கைளக் குணப்படுத்தும் மூலிகையாகும். கிராமப்பகுதிகளில் இதற்கு ஒடுஓட்டு எனப்பெயா் வழங்கப்படுகின்றது. இது அல்சர் எனப்படும் குடல் காயங்களைக் குணப்படுத்துவதனால் விபரம் அறிந்த மக்கள் அடிக்கடி சமையலில் உபயோகிக்கின்றனர்.


</doc>
<doc id="192885" url="https://ta.wikipedia.org/wiki?curid=192885" title="கின்னவுர் கயிலை மலை">
கின்னவுர் கயிலை மலை

கின்னவுர் கயிலை (Kinnaur Kailash) என்பது இந்தியாவின் இமாச்சலப் பிரதேசம் மாநிலத்தில் கின்னவுர் மாவட்டத்தில் உள்ள மலைச் சிகரம் ஆகும்.இது இந்து மற்றும் புத்த மதத்தினருக்குப் புனிதமானதாகக் கருதப்படுகிறது. இதன் உயரம் 6,500 மீட்டர்கள் ஆகும். இதுவும் திபெத்தின் கயிலை மலையும் ஒன்றல்ல. இது மலையேறுபவர்களுகு கடினமான பகுதியாகும். இமாச்சலப்பிரதேசத்தில் ஏறுவதற்குக் கடினமாக மலைச்சிகரங்களுள் இதுவும் ஒன்று.

புராணங்களின் படி ,கடவுள் சிவன் தன்னை வணங்கித் தவமிருந்த அசுரன் ஒருவனுக்கு அவன் யார் தையில் கைவைத்தாலும் அவர்கள் சாம்பலாக வேண்டும் என அவன் கேட்ட வரத்தைக் கொடுத்தார். அதை பரீட்சித்துப் பார்க்க விரும்பிய அசுரன் சிவனின் தலையிலே கைவைக்க முயலுவார். அப்போது சிவன் இந்த மலையில் வந்து கடவுள் விஷ்ணுவின் உதவியைக் கோரினார். விஷ்ணு அந்த அசுரனைக் கொன்றழித்தார். இந்த அற்புதமான இடமானது ஒளி நிறைந்த ஒன்று. இதை அனைவராலும் உணரமுடியும்.


</doc>
<doc id="192893" url="https://ta.wikipedia.org/wiki?curid=192893" title="அசன்">
அசன்

அசன் (Asan) தென் கொரியாவிலுள்ள ஒரு நகரம் ஆகும். இது தென்கொரியாவின் 'சுங் சியாங்' மாகாணத்தில் அமைந்துள்ளது. இதன் அருகில் சியோல் நகரம் அமைந்துள்ளது.இந்நகரம் வென்னீர் ஊற்றுக்களுக்குப் பிரபலமானது. இங்கு சராசரியாக 2,50,000 மக்கள் வசிக்கின்றனர். 'க்யோங்கி' மாகாணத்திலுள்ள 'அன்சான்' நகரும் இதுவும் ஒன்றல்ல.

அசன் நகரானது அதிவேக தொடர்வண்டிச் சேவையால் அருகிலுள்ள நகரங்கள்உடன் இணைக்கப்பட்டுள்ளது.இங்கிருந்து சியோல் நகருக்குச் செல்ல 30 நிமிடங்கள் ஆகும்.இன்சியான் விமான நிலையம் இதிலிருந்து 2 மணி நேர பயணத் தொலைவில் அமைந்துள்ளது. இரண்டு அதிவேக சாலைகளான சியோல்-புஸன் சாலை மற்றும் மேற்குக் கடற்கரைச் விரைவுச்சாலை ஆகியன இந்நகரின் வழியாகச் செல்கின்றன.

14 வர்த்தக மற்றும் தொழிற்பேட்டைகள் இந்நகரில் அமைந்துள்ளன. யுயேண்டே தானுந்து நிறுவனம் , சம்சுங் இலக்ட்ரோனிக்ஸ் போன்ற நிறுவனங்கள் இந்நகரில் செயல்படுகின்றன.
இந்நகரம் போக்குவரத்து மற்றும் மின்னணுவியல் தொழிற்சாலைகளை அதிகம் கொண்டது. கிழக்கு சீனாவின் துறைமுகம் இந்நகரின் அருகில் அமைந்துள்ளது.

தென் கொரியாவின் முன்னாள் தலைவர் 'யுன் போ சியோன்' இந்நகரைச் சார்ந்தவர்.


</doc>
<doc id="192904" url="https://ta.wikipedia.org/wiki?curid=192904" title="இரா. எட்வின்">
இரா. எட்வின்

இரா. எட்வின் மேல்நிலைப் பள்ளியில் ஆங்கில ஆசிரியர், சொற்பொழிவாளர், கவிஞர், எழுத்தாளர், இதழாளர், தொழிற்சங்கத் தலைவர், கலை இலக்கியச் சமூகச் செயற்பாட்டாளர், கல்வியாளர் என்னும் பன்முக ஆளுமைகொண்டவர்.

இரா. எட்வின் 1963 ஆம் ஆண்டு சூன் 20 ஆம் நாள் கணக்கு ஆசிரியர் பொன். இராசரத்தினம் - எலிசபெத் இணையருக்குத் தலைமகனாகப் பிறந்தார்.

இரா. எட்வின் திருச்சிராப்பள்ளியில் உள்ள பிசப் கீபர் மேல்நிலைப்பள்ளியில் (Bishop Heber Higher Secondary School) பள்ளிப் படிப்பை 1980ஆம் ஆண்டில் முடித்தார். பின்னர் திருச்சியில் உள்ள பிசப் கீபர் கல்லூரியில் (Bishop Heber College) பயின்று ஆங்கில இலக்கியத்தில் 1983ஆம் ஆண்டில் இளங்கலைப் பட்டமும் 1985 ஆம் ஆண்டில் முதுகலைப் பட்டமும் பெற்றார். புதுக்கோட்டை அரசு கல்வியியல் கல்லூரியில் பயின்று 1986 ஆம் ஆண்டில் கல்வி இளவர் பட்டமும் பெற்றார். அப்பொழுது மேன்மைமிகு மன்னர் கல்லூரியில் பணியாற்றிய புதுக்கவிஞரும் திறனாய்வாளருமான பாலாவிடம் இவர் இலக்கிய நுட்பங்களைப் பயின்றார்.

பெரம்பலூரில் உள்ள தந்தை ரோவர் கல்லூரியில் விரிவுரையாளராக தனது ஆசிரியப் பணியைத் தொடங்கிய எட்வின், சமயபுரத்தில் உள்ள அருள்மிகு மாரியம்மன் மேல்நிலைப் பள்ளியில் ஆங்கில ஆசிரியராகவும் உதவித் தலைமையாசிரியராகவும் பணியாற்றுகிறார்.

சமுதாய மாற்றத்தில் ஆர்வமுடைய எட்வின், மாணவப் பருவத்திலேயே இந்தியப் பொதுடைமைக் கட்சி (மார்க்சியம்)யால் ஈர்க்கப்பட்டார். நீண்ட காலமாக அக்கட்சியில் உறுப்பினராக இருந்த அவர் கருத்துவேறுபாடு காரணமாக அக்கட்சியில் இருந்து விலகிவிட்டார்.

ஆசிரியர்களின் உரிமைகளைக் காக்கும் பணியில் தன்னை ஈடுபடுத்திக்கொண்டுள்ள எட்வின், உயர்நிலைப் பள்ளி ஆசிரியர்களுக்கான தொழிற்சங்கத்தில் செயலாளராகப் பொறுப்பு வகிக்கிறார்.

ஆங்கில இலக்கியம் பயின்ற எட்வின் மாணவப் பருவத்திலே கவிதைகள் எழுதத் தொடங்கினார். அவருடைய படைப்புகள் தீக்கதிர் இதழின் இலக்கியப் பிரிவான வண்ணக்கதிர் பகுதியில் தொடர்ந்து வெளிவரலாயின. இவர் எழுதிய ஐக்கூ ஒன்றினை கவிஞர் மீரா தனக்குப் பிடித்த நவஐக்கூ என்னும் ஒன்பது ஐக்கூகளில் இரண்டாவது ஐக்கூ கவிதை எனக் குறிப்பிட்டு உள்ளார்.

இந்தியப் பொதுவுடைமைக் கட்சி (மார்க்சிசுடு)யின் கலை இலக்கியப் பிரிவான தமிழ்நாடு முற்போக்கு எழுத்தாளர்கள் கலைஞர்கள் சங்கத்தில் இணைந்து செயலாற்றினார். பின்னர் அச்சங்கத்தின் பெரம்பலூர் மாவட்டச் செயலாளராகப் பொறுப்பு வகித்தார்.

மின்னணு ஊடகத்தின் பெருக்கத்திற்குப் பின்னர் “நோக்குமிடமெல்லாம் நாமன்றி வேறில்லை” என்னும் வலைப்பூவைத் தொடங்கி தனது படைப்புகளைத் தொடர்ந்து பதிவிடும் பதிவராக (Blogger) வினையாற்றுகிறார். அவ்வாறு அவ்வலைப்பூவில் எழுதப்பட்ட பதிவுகளைத் தொகுத்து பின்வரும் மூன்று நூல்களாக வெளியிட்டுள்ளார்.

எட்வின் 1993 மே 5 ஆம் நாள் ஆசிரியர் விக்டேரியாவை மணந்தார். இவர்களுக்கு கிசோர் என்னும் மகனும் கீர்த்தனாஎன்னும் மகளும் உள்ளனர்.

2011 அக்டோபர் 1 ஆம் நாள் முதல் சென்னையில் இருந்து வெளிவரும் காக்கைச் சிறகினிலே இதழின் ஆசிரியர் குழுவில் ஒருவராகப் பொறுப்புவகிக்கிறார்.


</doc>
<doc id="192906" url="https://ta.wikipedia.org/wiki?curid=192906" title="மூன்று பேர் மூன்று காதல்">
மூன்று பேர் மூன்று காதல்

மூன்று பேர் மூன்று காதல் 2013ல் வெளிவந்த காதல் திரைப்படம். இதை வசந்த் இயக்கியுள்ளார். இதில் அர்ஜுன், சேரன், விமல், முக்தா பானு, சுர்வீன் சாவ்லா, லாசினி போன்றோர் நடித்துள்ளனர்.



</doc>
<doc id="192907" url="https://ta.wikipedia.org/wiki?curid=192907" title="தங்க மீன்கள்">
தங்க மீன்கள்

தங்க மீன்கள் 2013ல் வெளிவந்த திரைப்படம். இதை "கற்றது தமிழ்" புகழ் ராம் இயக்கியுள்ளார். இதில் ராம், சாதனா, செல்லி போன்றோர் நடித்துள்ளனர்.

இத்திரைப்படம் 44வது உலகளாவிய இந்தியத் திரைப்பட விழாவின் பனோரமா பிரிவில் இடம்பெற தேர்வாகியுள்ளது. இந்த படத்திற்கு மத்திய அரசு மூன்று "தேசிய விருதுகளை" வழங்கியுள்ளது.



</doc>
<doc id="192929" url="https://ta.wikipedia.org/wiki?curid=192929" title="மானிடவியல் கோட்பாடுகள் (நூல்)">
மானிடவியல் கோட்பாடுகள் (நூல்)

மானிடவியல் கோட்பாடுகள் என்பது 2005 ஆம் ஆண்டு வெளிவந்த தமிழ் நூல் ஆகும். இதன் ஆசிரியர் மானிடவியல் அறிஞர் பக்தவத்சல பாரதி ஆவார். இந்த நூலில் 24 கோட்பாட்டு அணுகுமுறைகள் நுட்ப திட்பங்களோடு தமிழ்/இந்தியச் சூழலுக்குரிய எடுத்துக்காட்டுக்களுடன் விபரிக்கப்பட்டுள்ளன.

"இந்த நூல் சமூக அறிவியல்களில் தமிழ் கோலோச்ச முடியும் என்பதை நிரூபிக்கும் ஒரு பெருமிதப் படைப்பாகும்." என்று இதன் பதிப்புரையில் மகரந்தன் குறிப்பிட்டுள்ளார். 



</doc>
<doc id="192943" url="https://ta.wikipedia.org/wiki?curid=192943" title="தண்டனையியல் (நூல்)">
தண்டனையியல் (நூல்)

தண்டனையியல் என்பது 1999 ஆம் ஆண்டு வெளிவந்த ஒரு சட்டவியல் தமிழ் நூல் ஆகும். இந்த நூலின் ஆசிரியர் தமிழ்நாட்டுக் காவல்துறையின் ஓய்வுபெற்ற உயர் அதிகாரி பொன் பரமகுரு ஆவார். 

இந்த நூல் "தண்டனையின் வரலாறு, அதன் கோட்பாடுகள், நோக்கங்கள், தற்கால திருத்தும் கருத்துக்கள், சீர்திருத்தச் சிறை அமைப்புமுறை, நிலையம் சார்ந்த நடத்துமுறை, மன்னிப்பும் தண்டனைக் குறைப்பும், மரணதண்டனை" உட்பட்ட தண்டனையியல் தொடர்பான பல்வேறு விடயங்களை விபரிக்கிறது.


</doc>
<doc id="192946" url="https://ta.wikipedia.org/wiki?curid=192946" title="கலேவலா (தமிழ் மொழிபெயர்ப்பு)">
கலேவலா (தமிழ் மொழிபெயர்ப்பு)

பின்லாந்தின் தேசீய காவியமான கலேவலா தமிழில் 1994 ஆம் ஆண்டு ஆர். சிவலிங்கத்தால் (உதயணன்) மொழிபெயர்க்கப்பட்டது. சுமார் மூன்று ஆண்டு கால ஆய்வுக்குப் பின் தமிழில் 480 பக்கங்களில் இந்நூல் வெளிவந்திருக்கிறது. ஐம்பது பாடல்களில் 22,795 அடிகளைக் கொண்டுள்ளது.



</doc>
<doc id="192957" url="https://ta.wikipedia.org/wiki?curid=192957" title="உழவன் விரைவுத் தொடருந்து">
உழவன் விரைவுத் தொடருந்து

உழவன் விரைவு ரயில் அல்லது உழவன் விரைவுத் தொடருந்து (ஆங்கிலம்: Uzhavan Express) என்பது சென்னை எழும்பூர் சந்திப்பிற்கும் தஞ்சாவூர் சந்திப்பிற்கும் இடையில் ஓடும் விரைவுத் தொடருந்தாகும். காவேரிப் பாசனப்பகுதி உழவர்களின் மாண்பை எடுத்துரைக்கும் விதமாக இப்பெயர் சூட்டப்பட்டுள்ளது. இந்த வண்டி செப்டம்பர் 1, 2013 முதல் அறிமுகம் செய்யப்பட்டு நாள்தோறும் 351 கி.மீ பயணம் செய்கிறது. பாபநாசம் (தஞ்சாவூர் மாவட்டம்), கும்பகோணம், ஆடுதுறை, குற்றாலம், மயிலாடுதுறை, சீர்காழி, சிதம்பரம் (நகரம்), கடலூர் கோட்டை சந்திப்பு, பண்ணுருட்டி, விழுப்புரம், திண்டிவனம், மேல்மருவத்தூர், செங்கல்பட்டு, தாம்பரம் மற்றும் மாம்பலம் ஆகியவை இதன் நிறுத்தத் தடங்களாகும். இதின் 18 பெட்டிகளில் இரண்டாம் வகுப்பு படுக்கை, இரண்டாம் வகுப்பு குளிர்சாதன இருக்கை மற்றும் இரண்டாம் வகுப்பு இருக்கை உள்ளடக்கமாகக் கொண்டு 1,288 பயணயிடங்களைக் கொண்டுள்ளது..


</doc>
<doc id="192994" url="https://ta.wikipedia.org/wiki?curid=192994" title="சந்திரயான்">
சந்திரயான்

சந்திரயான் (Chandrayaan) என்பது பிவருவனவற்றுள் ஒன்றாக இருக்கலாம்:



</doc>
<doc id="192996" url="https://ta.wikipedia.org/wiki?curid=192996" title="குளுக்கோசு ஏற்புத்திறன் சோதனை">
குளுக்கோசு ஏற்புத்திறன் சோதனை

குளுக்கோசு ஏற்புத்திறன் சோதனை அல்லது குளுக்கோசைப் பொறுத்துக் கொள்ளும் சோதனை ("OGTT: Glucose tolerance test") என்பது மனித உடலில் இருந்து குருதி எடுக்கப்பட்டு அதைச் சோதனைக்கு உட்படுத்தி அதில் குளுக்கோசு எந்த அளவு உள்ளது எனக் கண்டறியும் சோதனை. சோதனையின் முடிவைப் பொறுத்து மனிதனுக்கு நீரிழிவு நோய், உடலின் இன்சுலின் செயல்பாட்டைத் தடுக்கும் திறன் (Insulin resistance) போன்றவறை உறுதிப்படுத்தலாம். பொதுவாக முதலில் இரத்த மாதிரி எடுக்கப்பட்டு அதன் பின் குளுக்கோசானது வாய் வழியாக உட்கொள்ளப்பட்டு அதன் பின் ஒவ்வொரு மணிக்கு ஒருமுறை வீதம் இரத்த மாதிரிகள் எடுக்கப்பட்டு அவற்றை சோதனைக்கு உட்படுத்தி இரத்தத்தில் கலந்துள்ள சர்க்கரையின் அளவு மாறுபாட்டை காணலாம். இந்தச் சோதனையை 1970-ல் உலகச் சுகாதார அமைப்பு நெறிப்படுத்தியது.

பரிசோதனைக்கு உட்படுபவர் சோதனைக்கு முன்னான 8 முதல் 10 மணி நேரங்கள் தண்ணீர் தவிர பிற உணப்பொருட்கள் (குறிப்பாக கார்போஹைடிரேட் உணவு வகைகள்) உட்கொள்ளாமல் இருக்க வேண்டும். உடல் நலக்குறைவாய் இருக்கும் போது இச்சோதனையை செய்யக்கூடாது. அப்போது தவறான முடிவுகளைக் காட்டும் சாத்தியக்கூறுகள் அதிகம். உடல் எடை 42.6 கிலோகிராமுக்குக் குறைவாக இருப்பவர்களுக்கு முழு மனிதனுக்குக் (கொடுக்கப்படும் குளுக்கோஸின் அளவு கீழே கொடுக்கப்பட்டுள்ளது) கொடுக்கும் அளவுக்கு குளுக்கோஸ் கொடுப்பதில்லை. பொதுவாக இச்சோதனை காலை வேளையில் செய்யப்படுகிறது.





</doc>
<doc id="192998" url="https://ta.wikipedia.org/wiki?curid=192998" title="வீரகுடி வெள்ளாளர்">
வீரகுடி வெள்ளாளர்

வீரகுடி வெள்ளாளர் என்பது வேளாளர் சமூகத்தின் உட்பிரிவுகளில் ஒன்றாகும். கார் காத்த வீரக்குடி வெள்ளாளர் என்பது இந்த சமூகத்தின் முழு பெயராகும். அநேக மக்கள் செறிந்து வாழும் பகுதி தஞ்சை மாவட்டம் பட்டுக்கோட்டை வட்டமாகும்.முசுகுந்த வெள்ளாளர் என்றும் அழைக்கப்படுகின்றனர்.இவர்கள் தெற்க்கு மற்றும்  கிழக்கு மாவட்டங்களில் பிள்ளை பட்டத்தை பயன்படுத்துகின்றனர்.



</doc>
<doc id="193011" url="https://ta.wikipedia.org/wiki?curid=193011" title="கன்னிநிலம் (புதினம்)">
கன்னிநிலம் (புதினம்)

கன்னிநிலம் ஜெயமோகன் எழுதிய புதினம். மதுரை கயல்கவின் புத்தகநிலையத்தால் வெளியிடப்பட்டது. இது ஒரு பரபரப்புக் கதைப்போக்கு கொண்ட படைப்பு

மணிப்பூர் ஆயுதக்கலவரத்தின் பின்னணியில் எழுதப்பட்ட புதினம் இது. நெல்லையப்பன் என்ற இந்திய ராணுவ அதிகாரி மணிப்பூர் போராளியான ஜ்வாலா என்ற இளம்பெண்ணை கைதுசெய்கிறான். அவள் தப்பி ஓடுகையில் அவளை பிடிக்கிறான். அந்தப்பயணம் வழியாக அவ்ர்களுக்குள் காதல் உருவாகிறது. நாடு எல்லைகளைக் கடந்த காதலாக அது மலர்கிறது. இது பரபரப்பு வகை புனைகதை.. வேகமான வாசிப்புக்குரியது. பின்னணியாக மணிப்பூரின் வரலாறும் அரசியலும் சொல்லப்பட்டுள்ளன


</doc>
<doc id="193044" url="https://ta.wikipedia.org/wiki?curid=193044" title="இருமுக சுழற்சி">
இருமுக சுழற்சி

இருமுக சுழற்சி (Dual Cycle) என்பது அழுத்த மற்றும் பரும எரிபற்றல் முன் பின்னியக்க உந்துதண்டு உள் எரி பொறியில் பயன்படும் ஒர் வெப்பஇயக்கச் சுழற்சி ஆகும். இது ஜெர்மனிய பொறியாளர் கஸ்ட்ரவ் ட்ரிங்க்லர் என்பவரால் கண்டுப்பிடிக்கப்பட்டது. இங்கு மாறாத அழுத்தம் மற்றும் பருமனில் எரிதல் நிகழ்ச்சி (combustion) நடைபெறுகிறது. அதாவது வெப்ப இயக்க சுழற்ச்சியின் போது அழுத்தம் மற்றும் பருமனை மாறிலியாக வைத்துக்கொண்டு எரிதல் நிகழ்ச்சி நடைபெறுகிறது. இந்த சுழற்சியில் இரண்டு மாறா பரும மற்றும் அழுத்த நிலையில் வெப்பமாக்கல் நிகழ்வும் இரண்டு அகவெப்பமாறா நிலையில் பருமன் சுருங்குதல் மற்றும் விரிவடைதல் நிகழ்வும் நடைபெறுகிறது இதனை அழுத்த- பருமன் விளக்க படம் மூலம் எளிதாக புரிந்துகொள்ள இயலும்.

இந்த வழிமுறையின் மூலமாக வெப்ப இயக்க பொறி இயங்குகிறது. இது வெப்ப ஆற்றலை வேலை ஆற்றலாக மாற்ற உதவுகிறது.


</doc>
<doc id="193053" url="https://ta.wikipedia.org/wiki?curid=193053" title="பிரெய்ட்டன் சுழற்சி">
பிரெய்ட்டன் சுழற்சி

பிரெய்ட்டன் சுழற்சி ("Brayton cycle") என்பது அழுத்த எரிபற்றல் முன் பின்னியக்க உந்துதண்டு உள் எரி பொறியில் பயன்படும் ஒர் வெப்பஇயக்கச் சுழற்சி ஆகும். இது சார்ச் பிரெய்ட்டர் என்ற அமெரிக்க பொறியாளர் என்பவரால் கண்டுப்பிடிக்கப்பட்டது. இது ஒரு திறந்த அமைப்பை உடையது. இங்கு மாறாத அழுத்ததில் எரிதல் நிகழ்வு (combustion) நடைபெறுகிறது. அதாவது வெப்ப இயக்க சுழற்ச்சியின் போது அழுத்தத்தை மாறிலியாக வைத்துக்கொண்டு எரிதல் நிகழ்வு நடைபெறுகிறது. இந்த சுழற்சியில் இரண்டு மாறா ஆழுத்த நிலையில் வெப்பமாக்கல் நிகழ்வும் இரண்டு அகவெப்பமாறா நிலையில் பருமன் சுருங்குதல் மற்றும் விரிவடைதல் நிகழ்வும் நடைபெறுகிறது. இதனை அழுத்த- பருமன் விளக்க படம் மூலம் எளிதாக புரிந்துகொள்ள இயலும்.

இவ்வழிமுறைகளை பின்வறுமாறு விளக்கலாம்

இந்த வழிமுறையின் மூலமாக எரிகாற்றிழுப்பு வான்சுழலி (air breathing jet engines) மற்றும் வளிமச் சுழலி (Gas turbine) இயங்குகிறது. இது வெப்ப ஆற்றலை வேலை ஆற்றலாக மாற்ற உதவுகிறது.


</doc>
<doc id="193055" url="https://ta.wikipedia.org/wiki?curid=193055" title="மகுட அடவுகள்">
மகுட அடவுகள்

மகுட அடவுகள் பரதநாட்டியத்தில் ஜதிக் கோர்வைகள், ஸ்வரக் கோர்வைகள் ஆகியவற்றின் இறுதியில் கையாளப்படுகின்றன. இவை அனேகமாக மூன்று முறை அல்லது மூன்றின் மடங்குகளில் செய்யப்பட்டு தாளப் பிரஸ்தாரங்களை வெளிப்படுத்தி அடவுக் கோர்வைகளிற்கு இறுதியில் அழகைக் கொடுப்பதால் இவை மகுட அடவுகள் என அழைக்கப்படுகின்றன. இவை மண்டல ஸ்தானத்தில் செய்யப்படுகின்றன. இம்மகுட அடவுகள் கிட தஹ தரி கிட தொம், ததிங்கிணதொம் என்பவையாகும். இவை இரண்டுமே பாதங்களைப் பொருத்தமட்டில் ஒரே விதமாகத்தான் விளங்குகின்றன. கை அசைவால் உருவமும் பெயரும் மாறுபடுகின்றன.


</doc>
<doc id="193092" url="https://ta.wikipedia.org/wiki?curid=193092" title="சித்தாமுட்டி">
சித்தாமுட்டி

சித்தாமுட்டி அல்லது சிற்றாமுட்டி ("Sida cordifolia") என்பது ஒரு மூலிகைத் தாவரம் ஆகும். இது மல்வசியே தாவரக் குடும்பத்தைச் சேர்ந்த மூலிகைத் தாவரம் ஆகும்.
சிற்றாமுட்டிக்கு சிறுந்தொட்டி, சிறுந்தொட்டை, குறுந்தொட்டி, குறுந்தோட்டி ஆகிய வேறுபெயர்கள் உள்ளன. தட்டி என்பதற்கு கேடயம் என்ற பொருளில், ‘நோய்களுக்கான கேடயமாக’ இருப்பதால், குறுந்‘தட்டி’ என்ற பெயரும் உண்டு. பேராமுட்டி எனும் வகையிலிருந்து வேறுபடுத்திக் காட்ட, ‘சிறு’ எனும் முன்னொட்டு சேர்ந்திருக்கிறது. மேலும் இது சேங்கன். மம்மட்டி, தெங்கைப் பூண்டு எனும் பெயர்களிலும் அறியப்படுகின்றது.

சித்தாமுட்டி மணல் கலந்த பாறையுள்ள இடங்களில் நன்கு வளரும். காடுகளில் புதர்கள் அதிகமாக உள்ள இடங்களில் அதிகம் காணப்படும். இது நேராக வளரும் செடி. தரிசு நிலங்களிலும், வேலியோரங்களிலும் சாதாரணமாகக் காணப்படும். இதன் இதய வடிவ இலைகள் ஓரங்களில் பல்லுள்ளவை. எதிர் அடுக்கில் அமைந்திருக்கும். சுமார் மூன்று அடி உயரம் வரை வளரக்கூடியது. தாவரம் முழுவதும் மெல்லிய ரோம வளரிகள் காணப்படும். பூக்கள் சிறிதாக 5 இதழ்களுடன் மஞ்சள் நிறத்தில் இருக்கும். பூக்கள் தனியாக இருக்கும் 7 எம்.எம். நீளம். வெளிநாடுகளிலு இளஞ்சிவப்பு நிறத்திலும் கூட இருக்கும். இலைகள் 2.5 x 3 3-5 செ.மீ. அகலத்திலும், 3 – 4 செ.மீ. நீளத்திலும் இருக்கும். பூக்களும் காய்களும் ஆகத்து மாதம் முதல் திசம்பர் மாதம் வரை அதிகம் காணப்படும். பூக்கள் எல்லா நாட்களிலும் தென்படும். இதன் காய்கள் சிறிதாகவும் உருண்டையாகவும் இருக்கும். சித்தாமுட்டி இந்தியா, இலங்கை, ஆப்பிரிக்கா, அமரிக்கா போன்ற நாடுகளிலு காணப்படுகிறது. இது விதை மூலம் இன விருத்தி செய்யப்படுகிறது.

தாதுக்கிளின் எரிச்சலை தணித்து அவற்றைத் துவளச் செய்யும் மருந்தாகப் பயன்படும். பாரிசவாதம், முகவாதம், போன்ற கடும் வாத நோய்களைத் தீர்பதற்குறிய மருந்தாகும். மது பழக்கத்திலிருந்து விடு பெற உதவுகிறது. கர்பிணிப் பெண்ணுக்ககு மருத்துவ உணவாகப் பயன்படுகிது. இதன் தைலம் முடி உதிர்வதைத் தடுக்கிறது. இது மூட்டு வலியைக் குணப்படுத்ததும் மருந்தாகவும் பயன்படுகிறது.



</doc>
<doc id="193093" url="https://ta.wikipedia.org/wiki?curid=193093" title="எலும்பொட்டி">
எலும்பொட்டி

எலும்பொட்டி ("Ormocarpum cochinchinense") என்பது ஒரு மூலிகைத் தாவரம் ஆகும். இதன் விஞ்ஞானப் பெயர் ஒர்மோகர்பம் கொசிசைனிஸ் என்பதாகும். இது பபசியே (FABACEAE) தாவரக் குடும்பத்தைச் சேர்ந்த மூலிகைத் தாவரம் ஆகும். இது செடி வகையைச் சேர்ந்தது. இது தாய்வான், இந்தியா, ஜப்பான், மலேசியா, பசிபிக் தீவவுகள், பிலிப்பைன்ஸ், இலங்கை, தாய்லாந்து, சீனா மற்றும் வியட்னாமில் காணப்படுகின்றது.

இந்தச் செடி எப்போதும் பச்சையாக இருக்கும். இது 6 அடி முதல் 9 அடி உயரம் வரை வளரக்கூடியது. இதன் தண்டுகள் முதிர்ந்தால் கெட்டியாகிவிடும். இதன் இலைகள் எதிர் அடுக்கில் அமைந்திருக்கும். அவை 9 – 17 இணுக்குகள் இருக்கும். இலை 1.5 சி எம்.முதல் 2.5 சி.எம் நீளம் இருக்கும். இவைகள் முதிர்ந்து பழுத்தால் கருப்பாக இருக்கும். பூக்கள் மஞ்சள் அல்லது வெண்மையாக இருக்கும். பூக்கள் வாடினால் பசை போன்று இருக்கும். இதில் கல்சியம் அதிகமாக இருக்கும். விதைகள் நீள்வட்ட வடிவத்தில் மண்ணிறத்தில் இருக்கும். ஜூன் முதல் செப்டம்பர் மாதத்தில் பூக்கும். இது விதை மூலம் இனவிருத்தி செய்யும்.

எலும்பொட்டி வளமான மண்ணில் நன்கு வளரும். மிதமான சீதோஸ்ணம் போதுமானது. இது பற்றி பழங்காலத்தில் கிராமங்களில் எலும்பு முறிவை குணமாக்கும் என்று தெரிந்து வைத்து அதை இரகசியமாக வைத்திருந்தனர்.

எலும்பொட்டி செடியில் கல்சியம் அதிகமாக இருப்பதை தற்போது கண்டறிந்துள்ளார்கள். அதை எலிகளுக்குக் கொடுத்து அதன் எலும்பு முறிவை விரைவில் குணமாவதைக் கண்டறிந்தார்கள். அந்தக் காலத்தில் எலும்பு முறிவு ஏற்பட்ட இடத்தில் இதன் இலையை நன்கு அரைத்து அதை அடிபட்ட இடத்தில் வைத்துக் கட்டி விரைவில் குணமாவதைக் கண்டறிந்தனர். இதை இரகசியமாக வவைத்திருந்தனர். இதனால் இதற்குக் காரணப்பெயராக அமைந்தது. இதன் சமூலத்தில் சிறு துண்டுகளாக வெட்டி தண்ணீர் விட்டு நன்கு சுண்ட வைத்து அதன் ‘எக்ஸ்ட்ராக்’ எடுத்து வடிகட்டி, அதில் தேங்காய் எண்ணெய் அல்லது நல்லெண்ணையில் கலந்து பாட்டிலில் வைத்துக் கொண்டு எலும்பு முறிவு ஏற்பட்ட இடத்தில் இரு லேசான மூங்கில் தப்பையில் வெள்ளைத் துணிசுத்தி கட்டுப்போடுவார்கள். பின் அதன் மீது இந்த மருந்தை நனைத்துக் கொண்டிருப்பர். இப்படி செய்யும் போது ஒரு சில மாதங்களில் அடிபட்ட இடம் குணமடைந்து விடும். இது கேராளாவில் முட்டிகுளக்கரையில் செய்து வருகிறார்கள்.


</doc>
<doc id="193094" url="https://ta.wikipedia.org/wiki?curid=193094" title="வீழ்படிதல்">
வீழ்படிதல்

ஒரு கரைசலில் கரைபொருள் பூரிதம் அடைந்தபிறகு திடப் பொருளாக கீழே படிவது வீழ்படிதல் ஆகும். கரைசலின் கீழ் படியும் திடநிலையிலுள்ள கரைபொருள் வீழ்படிவு எனப்படும். இது இரசாயனத் தாக்கத்தினாலும் ஏற்படுகின்றது.


</doc>
<doc id="193097" url="https://ta.wikipedia.org/wiki?curid=193097" title="கைப்பேசியா">
கைப்பேசியா

கைப்பேசியா எகிப்தின், அலெக்சாந்திரியாவில் கிபி 350-370வாக்கில் பிறந்து கிபி 415 வரை வாழ்ந்த கணிதவியலாளரும் மெய்யியலாளரும் வானியலாளரும் ஆவார்.. வரலாற்றில் நன்கு ஆவணப்படுத்தப்பட்ட முதல் பெண் கணிதவியலாளர் என்று இவரைச் சுட்டலாம். "அகோரா" என்ற திரைப்படம் இவரை கடவுள் நம்பிக்கையைக் கேள்விக்குள்ளாக்கியவராகவும், அதனால் கத்தோலிக்கர்களால் படுகொலை செய்யப்பட்டவராகவும் காட்டுகிறது. சூரியக் குடும்பத்தின் வான்பொருள்களின் வட்டணை (சுற்றுப்பாதை) நீள்வட்டமானது என்பதை கிட்டத்தட்ட இவர் கண்டுபிடித்துவிட்டதாகவே காட்டப்படுகிறது. இக்கருத்தை இவர் காலத்துக்கு 1200 ஆண்டுகளுக்குப் பின்பே யோகான்னசு கெப்ளர் கண்டுசொன்னார் என்பது குறிப்பிடத்தக்கது.


</doc>
<doc id="193101" url="https://ta.wikipedia.org/wiki?curid=193101" title="எர்னஸ்ட் லாரன்சு">
எர்னஸ்ட் லாரன்சு

எர்னஸ்ட் ஆர்லண்டோ லாரன்சு ("Ernest Orlando Lawrence", ஆகஸ்ட் 8, 1901 - ஆகஸ்ட் 27, 1958) ஓர் அமெரிக்க அறிவியலறிஞர் ஆவார். இவர் சுழற்சியலைவியைக் கண்டறிந்ததற்காக 1939 ஆம் ஆண்டு நோபல் பரிசு பெற்றவர், யுரேனிய ஐசோடோப்பை பிரித்தெடுக்கும் முறையைக் கண்டறிந்ததற்காகவும், அறியப்படுகிறார்.

தெற்கு டகோடா பல்கலைக்கழகம் மற்றும் மினசோட்டா பல்கலைக்கழகம் ஆகியவற்றில் பட்டதாரியான லாரன்ஸ் 1925 ஆம் ஆண்டு யேலில் இயற்பியலில் முனைவர் பட்டம் பெற்றார். 1928 ஆம் ஆண்டில் அவர் கலிஃபோர்னியா பல்கலைக்கழகத்தில் இயற்பியல் பேராசிரியராக பணியாற்றினார். ஒருநாள் மாலையில் லாரன்ஸ் நூலகத்தில் அதிக வேக துகள்களை உற்பத்தி செய்யும் ஒரு முடுக்கியின் வரைபடத்தை கண்டார். அந்த வரைபடத்தால் கவரப்பட்டு ஆராயும் போது இரண்டு மின்காந்த புலங்களுக்கிடையே வட்டப்பாதையில் முடுக்கப்படும் கலன் பற்றிய யோசனை வந்தது. இந்த யோசனையின் வெளிப்பாடு தான் சைக்ளோட்ரானாக அமைந்திருந்தது.

லாரன்ஸ் பெரிய மற்றும் அதிக விலையுயர்ந்த சைக்ளோடான்களை தொடர்ச்சியாக உருவாக்கினார். 1936 ஆம் ஆண்டு அவரது கதிர்வீச்சு ஆய்வுக்கூடம் கலிஃபோர்னியா பல்கலைக் கழகத்தின் அதிகாரப்பூர்வ துறையாக ஆனது. லாரன்ஸ் அதன் இயக்குநராக இருந்தார். இயற்பியலுக்காக சைக்ளோட்ரோனைப் பயன்படுத்துவதோடு கூடுதலாக ரேடியோ ஐசோடோப்களின் மருத்துவ பயன்களை ஆய்வு செய்வதில் லாரன்ஸ் ஆர்வம் காட்டினார். இரண்டாம் உலகப் போரின் போது, லாரன்ஸ் தனது கதிர்வீச்சு ஆய்வகத்தில் மின்காந்தத்தை பயன்படுத்தி ஐசோடோப்புகளை பிரித்தெடுக்கும் முறையை உருவாக்கினார். கலூட்ரான் என்ற இயந்திரத்தை இதற்காக பயன்படுத்தினார். டென்னெஸியில் உள்ள ஒக் ரிட்ஜ் ல் மிகப் பெரிய மின்காந்தத்தை பயன்படுத்தி ஐசோடோப்புகளை பிரித்தெடுக்கும் ஆலையை உருவாக்கினார். இது Y-12 என அழைக்கப்பட்டது. திறனற்றதாக அது இருந்தாலும் வேலை செய்தது.

போருக்குப் பின்னர், லாரன்ஸ் அரசு ஆதரவோடு பெரிய அறிவியல் திட்டங்களை செயல்படுத்த தொடங்கினார். அதிக அளவு செலவு செய்து மிகப்பெரிய இயந்திரங்களை உருவாக்குவதற்கு “பெரிய அறிவியல்” என்ற திட்டத்தை தொடங்கி பிரசாரம் செய்தார். கலிபோர்னியாவின் லிவர்மரில் அமைந்த இரண்டாம் அணு ஆயுத ஆய்வகத்திற்கு எட்வர்ட் டெல்லர் பிரச்சாரத்தை வலுவாக ஆதரித்தார். அவருடைய இறப்புக்குப் பிறகு, கலிஃபோர்னியா பல்கலைக்கழகத்தின் ஆட்சியாளர்கள் லாரன்ஸ் லிவர்மோர் நேஷனல் லேபாரட்டரி மற்றும் லோரன்ஸ் பெர்க்லி தேசிய ஆய்வகத்திற்கு அவருடைய பெயரையே வைத்து அவரை கவுரவித்தது. 1961 ஆம் ஆண்டில் பெர்க்லீயில் கண்டுபிடித்த 103 வது தனிமத்திற்கு லென்டூரியம் என்று பெயரிடப்பட்டது அவருக்கு கிடைத்த மிக்ப் பெரிய கெளரவம்.


</doc>
<doc id="193115" url="https://ta.wikipedia.org/wiki?curid=193115" title="இராசசிம்மன்">
இராசசிம்மன்

இராசசிம்மன் என்பது பாண்டிய வேந்தர்களும் பல்லவ மன்னர்களும் வைத்துக் கொண்ட பெயர். அதில் நால்வர் அதிகம் அறியப்படுகின்றனர். அவர்கள்,



</doc>
<doc id="193140" url="https://ta.wikipedia.org/wiki?curid=193140" title="உத்தராகண்டம் மாவட்டங்களின் பட்டியல்">
உத்தராகண்டம் மாவட்டங்களின் பட்டியல்

உத்தராகண்டம் (Uttarakhand, இந்தி: उत्तराखण्ड, முன்னாளில் உத்தராஞ்சல் (Uttaranchal)), இந்தியாவின் வடபகுதியில் அமைந்த மாநிலங்களுள் ஒன்று. இம்மாநிலம், 2000, நவம்பர் 9-ல் உத்தரப் பிரதேசத்திலிருந்து பிரித்தெடுக்கப்பட்டது. 2000 லிருந்து 2006 வரைக்கும் "உத்தராஞ்சல்" என அழைக்கப்பட்டது. இம்மாநிலத்தின் நிலப்பரப்பு முழுவதும் இமயமலையில் அமைந்துள்ளது. தேராதூன் இம்மாநிலத்தின் தலைநகராகும். உத்தராகண்டம் மாநிலத்தில் 13 மாவட்டங்கள் உள்ளன.

உத்தராகண்டம் மாநிலத்தின் 13 மாவட்டங்கள்: 


</doc>
<doc id="193141" url="https://ta.wikipedia.org/wiki?curid=193141" title="ஜி. வெங்கடசாமி">
ஜி. வெங்கடசாமி

ஜி. வெங்கடசாமி (அக்டோபர் 1, 1918 – ஜூலை 7, 2006) என்பவர் அரவிந்த் கண் மருத்துவமனை நிறுவனரும், பிரபல கண் மருத்துவரும் ஆவார். 1918ம் ஆண்டு எட்டயபுரம் அருகில் உள்ள அயன்வடமலாபுரம் ஊரில் பிறந்தவர்.

எட்டையபுரத்தில் ஆறாம் வகுப்பில் தேர்ச்சியடைந்த பின் கோவில்பட்டியில் உள்ள ஒரு உயர்நிலைப் பள்ளியில் சேர்ந்தார். மதுரை அமெரிக்கன் கல்லூரியில் இளங்கலை வேதியியல் பட்டம் பெற்றார். பின் சென்னை மருத்துவக் கல்லூரியில் சேர்ந்து பயின்றார். மருத்துவப் படிப்பு முடித்தவுடன் பிரித்தானியா இந்திய ராணுவத்தில் ராணுவ மருத்துவராக சேர்ந்து போரில் காயம்பட்ட வீரர்களுக்கு சிகிச்சை அளித்தார்.

மலேஷியா, சிங்கப்பூர், பர்மா ஆகிய நாடுகளில் யுத்த களங்களில் மருத்துவப் பணியாற்றினார். பர்மா காடுகளில் முகாமிட்டிருந்தபோது விஷப் பூச்சிகள் கடித்ததால், தீராத சரும நோய்க்கு ஆளானார். முடக்குவாதமும் தாக்கியது. ராணுவப் பணியிலிருந்து விடுவிக்கப்பட்டார். மகப்பேறு மருத்துவக் கல்வி பயின்றார். எழும்பூர் மருத்துவமனையில் பயிற்சி மருத்தவராகவும் பணிபுரிந்தார். மீண்டும் தாக்கிய முடக்குவாதம் இந்த முறை இவரது கைவிரல்களைக் கடுமையாக பாதித்தது, பேனாகூட பிடிக்க முடியாத நிலை. எழுந்து நடமாடகூட முடியாமல் போனது.

ஓரளவு குணமடைந்து எழுந்த இவரிடம் ஒரு நண்பர், இந்தக் கைகளை வைத்துக்கொண்டு மகப்பேறு மருத்துவம் செய்ய முடியாது. எனவே, கண் மருத்துவம் பயிலும்படி ஆலோசனை கூறினார். கண் மருத்துவத்தில் முதுகலை பட்டயப் பட்டமும், கண் அறுவை மருத்துவத்தில் முதுநிலைப் (எம்.எஸ்.) பட்டமும் பெற்ற ஐந்து மருத்துவர்களில் இவரும் ஒருவர். 1956ஆம் ஆண்டில் மதுரை அரசு மருத்துவமனையில் புதிதாகத் தொடங்கப்பட்ட கண் மருத்துவத் துறையின் தலைமைப் பொறுப்பை ஏற்றுக் கொண்டவர்.

1976ஆம் ஆண்டு பணி ஓய்வுக்குப் பின் அரவிந்த் கண் மருத்துவமனையை மதுரையில் 11 படுக்கை வசதியுடன் தொடங்கினார். ஏழைகளுக்கு இலவசமாக சிகிச்சை அளித்தார். இன்று இந்த மருத்துவமனை தமிழகத்தின் பல்வேறு பகுதிகளில் கிளை பரப்பி உலகப் புகழ்பெற்ற கண் மருத்துவமனையாக விளங்கியுள்ளது. ஒவ்வொரு மருத்துவமனையும் இலவசப் பிரிவுடன் செயல்பட்டு வருகிறது.




</doc>
<doc id="193145" url="https://ta.wikipedia.org/wiki?curid=193145" title="புனித மரபு (கிறித்தவம்)">
புனித மரபு (கிறித்தவம்)

புனித மரபு ("Sacred tradition") என்பது கிறித்தவ திருச்சபைகள் நடுவே, குறிப்பாக உரோமன் கத்தோலிக்கம், ஆங்கிலிக்க சபை, கீழை மரபுவழிச் சபை, கிழக்கு மரபுவழிச் சபை போன்ற சபைகள் நடுவே, திருச்சபை அதிகாரத்துக்கு மையமாகக் கருதப்படுகின்ற அம்சத்தைக் குறிப்பிடப் பயன்படுத்தும் சொல் ஆகும்.

மரபு எனப் பொருள்தரும் "tradition" என்னும் சொல் இலத்தீன் மொழியின் "trado, tradere" என்னும் சொல் மூலத்திலிருந்து பிறந்ததாகும். அதற்கு "கையளித்தல்", "ஒப்படைத்தல்", "வாரிசு உரிமையாக விட்டுச் செல்லுதல்" போன்ற பொருள்கள் உண்டு. 

கிறித்தவ இறையியலின்படி, மரபு என்பது எழுத்துவடிவில் கையளிக்கப்பட்ட விவிலியத்தையும், அந்த விவிலியத்தில் அடங்கிய போதனைகளைக் கடைப்பிடித்து ஒழுகுவோரின் வாழ்வுமுறையையும் உள்ளடக்குவது ஆகும். எனவே மரபு எழுத்துவடிவில் மட்டும் கையளிக்கப்படுவதல்ல; மாறாக, இயேசுவின் வாழ்க்கை மற்றும் திருத்தூதர்களின் வாழ்க்கை ஆகியவற்றை முன்மாதிரியாகக் கொண்டு, அவற்றின்படி ஒழுகுவோரின் வாழ்வுமுறையும் மரபு ஆகும்.

புனித பவுல் கீழ்வருமாறு கூறுகிறார்:

மேலும், புனித பவுல் தெசலோனிகருக்கு எழுதிய இரண்டாம் திருமுகத்தில் கீழ்வருமாறு கூறுகிறார்:
இவ்வாறு தலைமுறை தலைமுறையாகத் தொடர்ந்து கையளிக்கப்பட்டு வழங்கப்படுகின்ற "மரபு" "வாழும் மரபு" ("living tradition") என அழைக்கப்படுகிறது. "விசுவாசக் கருவூலம்" அல்லது "நம்பிக்கைக் கருவூலம்" ("deposit of faith") என்பது இயேசு கிறிஸ்து வழியாகக் கடவுள் வெளிப்படுத்திய முழு வெளிப்பாட்டையும் குறிக்கும். இந்த முழு வெளிப்பாடு, விவிலியம் மற்றும் திருச்சபை அந்த விவிலிய அடிப்படையில் போதித்து, கடைப்பிடித்து வருகின்ற ஒழுங்குமுறைகள் ஆகியவற்றின் தொகுதியான மரபு ஆகியவற்றை உள்ளடக்கும்.

எனவே, மரபு என்பதின் விரிவான பொருளில் விவிலியமும் அடங்கும். ஏனென்றால், விவிலியம் என்பது கிறித்தவ மரபின் "எழுத்து வடிவ" வெளிப்பாடு. விவிலியத்தில் கடவுள் பற்றிய அனுபவங்கள் எழுத்தில் கையளிக்கப்பட்டுள்ளன. எனவே, விவிலியத்தையும் அதன் செய்தியையும் விளங்குவதற்கும் விளக்குவதற்கும் திருச்சபை என்னும் நம்பிக்கைச் சமூகம் தேவை. விவிலியமும் மரபும் கடவுளின் ஏவுதலால் மக்களுக்கு அளிக்கப்பட்டவை. அதாவது, மனிதரின் மீட்புக்காகக் கடவுள் வழங்குகின்ற போதனைகள் மற்றும் வாழ்க்கைமுறைகள் விவிலியத்திலும் திருச்சபை மரபிலும் உள்ளன என்பது கிறித்தவர்களின் நம்பிக்கை. 

பல புரட்டஸ்தாந்து சபைகள் எழுத்துவடிவில் உள்ள கிறித்தவ மரபாகிய விவிலியத்தை மட்டுமே தம் நம்பிக்கைக்கு அடிப்படையாகக் கொண்டுள்ளன. 




</doc>
<doc id="193149" url="https://ta.wikipedia.org/wiki?curid=193149" title="திரித்துவம் இல்லாக் கொள்கை (கிறித்தவம்)">
திரித்துவம் இல்லாக் கொள்கை (கிறித்தவம்)

திரித்துவம் இல்லாக் கொள்கை ("Nontrinitarianism") என்பது கிறித்தவ சமயத்தில் பொதுவாக ஏற்கப்படுகின்ற கடவுள் கொள்கையாகிய திரித்துவம் என்னும் நம்பிக்கையை ஏற்காத கிறித்தவக் குழுக்களின் கருத்தைக் குறிக்கும். 

ஒரே கடவுள் மூன்று ஆட்களாக இருக்கிறார் என்றும், அம்மூன்று ஆட்களாகிய தந்தை, மகன், தூய ஆவி என்போர் ஒருவர் ஒருவரிடமிருந்து வேறுபட்டபோதிலும் அவர்கள் ஒரே கடவுள் இயல்பைக் கொண்டுள்ளார்கள் என்றும், ஒருவருக்கொருவர் இணையான நிலை உடையவர்களாகவும் நித்திய காலத்திற்கும் சமமானவர்களாவும் உள்ளனர் என்றும் பெரும்பாலான கிறித்தவ சபைகள் (உரோமன் கத்தோலிக்கம், மரபுவழித் திருச்சபை, ஆங்கிலிக்கம் போன்றவை) ஏற்கின்றன.
ஒரே கடவுள் மூன்று ஆட்களாக இருக்கின்றார் என்னும் திரித்துவக் கொள்கையை ஏற்கும் கிறித்தவ சபைகள், அக்கொள்கை கிறித்தவ நம்பிக்கைக் கொள்கையாக ஏற்கப்பட வேண்டும் என்று வரையறுத்த பொதுச்சங்கங்களின் முடிவை அறுதியானதாகக் கொள்கின்றன. 

நிசேயா நகரில் கி.பி. 325இல் நடைபெற்ற பொதுச்சங்கம் திரித்துவம் பற்றிய கடவுட்கொள்கையை அறுதியாக வரையறுத்து, அனைத்து கிறித்தவ மக்களும் அதை விசுவாச (நம்பிக்கை) உண்மையாக ஏற்கவேண்டும் என்று தீர்மானம் நிறைவேற்றியது. 

ஒரே கடவுள் மூன்று ஆட்களாக, அதாவது தந்தை, மகன், தூய ஆவி என்று மூன்று ஆட்களாகச் செயல்படுகின்றார் என்னும் கிறித்தவ நம்பிக்கைக் கொள்கையை மறுப்போர், அக்கொள்கை வெளிப்படையாக விவிலியத்தில் வரையறுக்கப்படவில்லை என்று கூறுகின்றனர். 

திரித்துவக் கொள்கையை மறுப்பது ஒரு தவறான போக்கு என்று திருச்சபை அதிகாரிகளும் நாட்டு அதிகாரிகளும் 4ஆம் நூற்றாண்டு முதல் 18ஆம் நூற்றாண்டுவரை கண்டனம் தெரிவித்தனர்; திரித்துவக் கொள்கையை மறுத்தோர் தவறான கொள்கையைப் போதிப்பவர்களாகக் கருதப்பட்டு கண்டிக்கப்பட்டார்கள். இன்று, திரித்துவக் கொள்கையை மறுக்கும் கிறித்தவர் எண்ணிக்கை மிகக் குறைவே ஆகும். 

கடவுளின் இயல்பை வரையறுப்பதில் திரித்துவக் கொள்கை மறுப்பினர் மிகவும் வேறுபடுகின்றனர். திருச்சபை பொதுச்சங்கங்களின் வழியாகத் திரித்துவக் கொள்கையை அறுதியாக வரையறுப்பதற்கு முன்னர் சில மறுப்பு இயக்கங்கள் இருந்தன. அவை கடவுளின் இயல்பை விளக்கியதில் திருச்சபையின் போதனையிலிருந்து மாறுபட்டன.

எடுத்துக்காட்டாக, "தத்துக் கொள்கை" ("Adoptionism"), இயேசு கிறித்து நித்திய காலத்திலிருந்தே கடவுளின் மகனாய் இருந்தார் என்பதை மறுத்து, இயேசு தமது திருமுழுக்கு, உயிர்த்தெழுதல், விண்ணேற்றம் ஆகிய ஒரு நிகழ்வின்போது தந்தையாம் கடவுளால் "மகனாக" தத்தெடுக்கப்பட்டார் என்று போதித்தது. "முறைக் கொள்கை" ("Modalism"), கடவுள் ஒருவரே என்றும், அந்த ஒரே கடவுள் தந்தை, மகன், தூய ஆவி என மூன்று தோற்றங்களில் உள்ளார், மூன்று ஆட்களாக இல்லை என்று போதித்தது. "கீழ்நிலைக் கொள்கை" ("Subordinationism"), இயல்பிலும் இருப்பிலும் மகன், தூய ஆவி ஆகிய இருவரும் தந்தைக் கடவுளுக்குக் கீழ்நிலையில் உள்ளவர்களே என்று போதித்தது. "ஆரியசுக் கொள்கை" ("Arianism") இயேசு நித்திய காலத்திலிருந்தே கடவுள் தன்மை கொண்டவர் அல்லவென்றும், அவரைத் தந்தைக் கடவுள் படைத்தார் என்றும், அவர் தந்தைக்கு சமநிலையில் இல்லை என்றும் போதித்தது. 

மேற்கூறிய கொள்கைகள் எல்லாம் உண்மையான கடவுள் கொள்கையிலிருந்து மாறுபட்டவை என்ற முறையில் திருச்சபையால் ஏற்றுக்கொள்ளப்படவில்லை. அத்தகைய திரிபுக் கொள்கைகளை ("heresy") திருச்சபையின் பொதுச்சங்கங்கள் கண்டனம் செய்தன. அவ்வாறு, திரிபுக் கொள்கைகளைக் கண்டனம் செய்து, திருச்சபையின் கடவுள் கொள்கையை "ஒரே கடவுள் தந்தை, மகன், தூய ஆவி என மூன்று ஆட்களாக இருந்து, அம்மூன்று ஆட்களும் ஒரே இறை இயல்பில் சம நிலையில் இருந்து செயல்படுகின்றனர்" என்று திரித்துவக் கொள்கையாக ("Trinity") வரையறுத்த பொதுச்சங்கங்கள் இவை:


"கத்தார்" ("Cathars") என்னும் கொள்கையினர் கி.பி. 11ஆம் நுற்றாண்டில் ஒருவகையான ஞானக் கொள்கையைப் பின்பற்றினார்கள். அவர்களும், அவர்களுக்குப் பின் 18ஆம் நூற்றாண்டின்அறிவொளிக் காலத்தில் சிலரும், 19ஆம் நூற்றாண்டில் "இரண்டாம் பெரும் எழுப்புதல்" ("Second Great Awakening") என்னும் நிகழ்வின்போதும் திருச்சபையின் திரித்துவக் கொள்கையை மறுத்ததுண்டு.

நவீன காலத்தில் திரித்துவம் இல்லாக் கொள்கையை ஆதரிக்கும் இயக்கங்கள் இவை:

மேற்கூறிய "கிறித்தவ" குழுக்கள் தவிர, யூதம் திரித்துவக் கொள்கையை ஆதரிப்பதில்லை. இசுலாமும் திரித்துவக் கொள்கையை மறுக்கிறது. கடவுள் ஒருவரே என்றும், இயேசு கிறித்து கடவுளின் இறைத்தூதரே அன்றி கடவுள் அல்ல என்றும் இசுலாம் போதிக்கிறது.. 

திரித்துவம் இல்லாக் கொள்கையினர் கூற்றுப்படி, விவிலியத்தில் திரித்துவம் பற்றிய கொள்கை வெளிப்படையாக இல்லை. மேலும், அவர்கள் கிறித்தவம் பண்டைக் காலத்தில் கிரேக்க, எகிப்திய கலாச்சாரங்களின் தாக்கத்தின் விளைவாகவே கடவுள் ஒருவர் என்றும் அவர் மூன்று ஆட்களாக நித்தியத்திலிருந்தே நிலைபெற்று, மூன்று இறை ஆட்களும் இறையியல்பு கொண்டவர்களாக ஒரே சம நிலையினராக உள்ளனர் என்றும் கூறியதாகக் கருதுகின்றனர்.

திரித்துவம் இல்லாக் கொள்கையினரின் கூற்றைத் திரித்துவக் கொள்கையினர் மறுக்கின்றனர். அதற்கு அவர்கள் வழங்கும் வாதங்கள் இவை:



</doc>
<doc id="193159" url="https://ta.wikipedia.org/wiki?curid=193159" title="ராக்னர் நர்க்சு">
ராக்னர் நர்க்சு

ராக்னர் நர்க்சு ("Ragnar Nurkse", அக்டோபர் 5, 1907 - மே 6, 1959) ஓர் எஸ்தோனிய நாட்டுப் பொருளியலாளர் ஆவார். இவர் பன்னாட்டு நிதி மற்றும் பொருளாதார வளர்ச்சித் துறைகளில் சர்வதேச பொருளாதார வல்லுனரும் கொள்கை தயாரிப்பாளருமாவார்.

ராக்னர் நர்க்சு எஸ்தோனியாவில் உள்ள காரு என்ற கிராமத்தில் எஸ்தோனியத் தந்தைக்கும் எஸ்தோனிய-சுவீடன் தாய்க்கும் பிறந்தார். இவர் பெற்றோர் 1928ல் கனடாவிற்க்குக் குடி பெயர்ந்தனர்.

உருசிய மொழி கொண்ட தொடக்கப் பள்ளியில் தனது தொடக்கக் கல்வியை முடித்த ராக்னர், செருமன் மொழி போதிக்கும் தாலினில் உள்ள எலைட் கத்தீடரல் பள்ளியில் தனது உயர் கல்வியை 1928ல் முடித்தார். இவர் தனது கல்வியைச் சட்டப் பள்ளியிலும் பொருளியல் துறையில் டார்டு பல்கலைக்கழகத்திலும், எடின்பர்க் பல்கலைக்கழகத்திலும் தொடர்ந்தார்.

1932ல் பேராசிரியர் ஃப்ரெட்ரிக் ஓகில்வியின் உதவியுடன் பொருளியலில் முதல் வகுப்பில் தேர்ச்சி பெற்றார். இவர் வியென்னா பல்கலைக்கழகத்தில் பயில ஆண்ட்ரூ கார்னேஜி உதவித் தொகையைப் பெற்றார்.


</doc>
<doc id="193164" url="https://ta.wikipedia.org/wiki?curid=193164" title="ஸ்ரீலக்ஷ்மி பிக்சர்ஸ்">
ஸ்ரீலக்ஷ்மி பிக்சர்ஸ்

ஸ்ரீலக்ஷ்மி பிக்சர்ஸ் என்பது திரைப்பட தயாரிப்பு நிறுவனம் ஆகும். இதனை இயக்குநர் ஏ. பி. நாகராசனும், வி. கே. ராமசாமியும் இணைந்து தொடங்கினார்கள்.
இந்நிறுவனத்தின் சார்பில் கே. சோமு இயக்கிய 'நல்ல இடத்து சம்பந்தம்' திரைப்படம் முதன் முதலில் வெளியிடப்பட்டது. அதன் பின் 'தாயைப்போல பிள்ளை நூலைப்போல சேலை', 'பாவை விளக்கு', 'அல்லி பெற்ற பிள்ளை' போன்ற பல திரைப்படங்கள் இந்நிறுவனத்தால் தயாரிக்கப்பட்டன.

நூல்: "புகழ் பெற்ற 100 சினிமா கலைஞர்கள்", ஆசிரியர்: ஜெகாதா, பதிப்பகம்:சங்கர் பதிப்பகம்


</doc>
<doc id="193166" url="https://ta.wikipedia.org/wiki?curid=193166" title="பீட்டர் ஷோல்ஸ்">
பீட்டர் ஷோல்ஸ்

பீட்டர் ஷோல்ஸ் (பிறப்பு: 11 டிசம்பர் 1987) என்பவர் செருமனியைச் சேர்ந்த கணிதவியலாளர் ஆவார். இவர் எண்கணிதம் மற்றும் இயற்கணித வடிவவியலில் ஆற்றிய பங்களிப்புகளுக்காக அறியப்படுகிறார். செருமனியின் பொன் பல்கலைக்கழகத்தில் பேராசிரியராகப் பணியாற்றுகிறார்.. வடிவ கணிதம், தன்வடிவப் படிவக் கோட்பாடு ஆகியவற்றில் தனித்துவக் கருத்துக்களைக் கூறியமைக்காக 2013 ஆம் ஆண்டுக்கான சாஸ்த்ரா இராமானுஜன் பரிசுக்குத் தேர்ந்தெடுக்கப்பட்டுள்ளார். இவர் கணித மேதை ராமானுஜத்தின் நூற்றாண்டு கொண்டாடப்பட்ட ஆண்டில் பிறந்தவர் என்பதும் குறிப்பிடத்தக்கதாகும்.

கும்பகோணத்தில் உள்ள சாஸ்த்ரா பல்கலைக்கழகம் 2005 ஆம் ஆண்டு முதல் "கணித மேதை ராமானுஜன்" நினைவாக ஆண்டுதோறும் ராமானுஜன் என்ற பரிசை வழங்கிவருகிறது. தேர்ந்தெடுக்கப்படும் அறிஞருக்கு 10,000 அமெரிக்க டாலர்கள் பரிசாக வழங்கப்படும். ராமானுஜன் தன் 32 வயதில் தான் வியக்கத்தக்க சாதனை புரிந்தார் என்பதால் இப்பரிசிற்கான வயது வரம்பு 32 ஆக வைக்கப்பட்டுள்ளது. 2013 ஆம் ஆண்டுக்கான இப்பரிசுக்கு பீட்டர் ஷோல்ஸ் தேர்ந்தெடுக்கப்பட்டுள்ளார்.

இந்த ஆண்டில் (2013) இல் பரிசுக்கு பீட்டர் ஷோல்சைத் தேர்ந்தெடுத்த குழு உறுப்பினர்கள் பட்டியல்:


</doc>
<doc id="193180" url="https://ta.wikipedia.org/wiki?curid=193180" title="நவராத்திரி (திரைப்படம்)">
நவராத்திரி (திரைப்படம்)

நவராத்திரி 1964-இல் வெளிவந்த ஒரு தமிழ் திரைப்படமாகும். இத்திரைபடம் ஏ.பி.நாகராஜனால் இயக்கப்பட்டது. இதில் சிவாஜி கணேசன் கதாநாயகனாகவும், சாவித்ரி கதாநாயகியாகவும் நடித்துள்ளனர். இத்திரைபடத்தில் சிவாஜி கணேசன் ஒன்பது வேடங்களில் நடித்துள்ளார். 2008 -இல் தசாவதாரம் படம் வருவதற்கு முன்புவரை இதுவே உலக சாதனையாக இருந்தது.

அற்புதம், பயம், இரக்கம், கோபம், சாந்தம், வெறுப்பு, சிங்காரம், வீரம் மற்றும் ஆனந்தம் ஆகிய நவரச வேடங்களில் சிவாஜி நடித்துள்ளார். ஒவ்வொரு கதாபாத்திரமும் ஒவ்வொரு குணாதிசயங்கள் கொண்டதாக இப்படத்தை ஏ.பி.நாகராசன் இயக்கியுள்ளார்.



</doc>
<doc id="193189" url="https://ta.wikipedia.org/wiki?curid=193189" title="கடின நீர்">
கடின நீர்

கடின நீர் ("Hard water") என்பது உயர் தாது உள்ளடக்கம் உள்ள நீராகும். கடின குடிநீர் பொதுவாக ஒருவரின் ஆரோக்கியத்திற்கு தீங்கு விளைவிப்பதில்லை. ஆனால் நீரின் கடினத்தன்மை தொழிற்களில் உள்ள கொதிகலன்கள், குளிர்விப்பு கோபுரங்கள், நீர் கையாளும் மற்ற விலையுயர்ந்த கருவிகளில் கடுமையான பிரச்சினைகளை உருவாக்குகிறது. கடின நீர் வீட்டு உபயோக சாதனங்களான வெந்நீர் பொறி, நீர் சுடேற்றி, போன்ற கருவிகளில் செதில், மற்றும் மென்படலத்தை உருவாக்கி அவற்றின் திறனை குறைக்கிறது.

நீரின் கடினத்தன்மை நீரிலுள்ள பல்வலுவுள்ள எதிரயனிகளின் செறிவுவின் மூலம் தீர்மானிக்கப்படுகிறது.


</doc>
<doc id="193191" url="https://ta.wikipedia.org/wiki?curid=193191" title="வருத்தப்படாத வாலிபர் சங்கம் (திரைப்படம்)">
வருத்தப்படாத வாலிபர் சங்கம் (திரைப்படம்)

வருத்தப்படாத வாலிபர் சங்கம் 2013ல் வெளியான நகைச்சுவைத் தமிழ்த் திரைப்படமாகும். இதை இயக்குனர் பொன்ராம் இயக்கினார். இதில் நடிகர்கள் சிவகார்த்திகேயன், சத்யராஜ் மற்றும் ஸ்ரீதிவ்யா ஆகியோர் நடித்துள்ளனர். இத்திரைப்படத்தை எஸ்கேப் ஆர்டிஸ்ட் மோஷன் பிக்சர்சு நிறுவனத்தினர் தயாரித்துள்ளனர். இதன் இசையமைப்பாளர் இமான் ஆவார். வசனங்கள் எழுதியவர் ராஜேஷ். இத்திரைப்படம் செப்டம்பர் 6, 2013ல் வெளியானது.

சிவனாண்டி மற்றும் பழனியாண்டி கூட்டங்களுக்கு இடையே உள்ள மோதலுடன் ஆரம்பிக்கிறது இத்திரைப்படம். சிவனாண்டி தன் மகளையே கொன்றதாக அவர் கூட்டத்தைச் சேர்ந்தவர் காவல் நிலையத்தில் பெருமைப்பட்டுக் கொள்கிறார். அங்கு இருக்கும் ஒரு காவலர் அதை பற்றி ஊரில் விசாரிக்க, கிணறு வெட்ட பூதம் கிளம்பியதுப் போல சிவனாண்டி மீது பழி விழுகிறது. காவல் துறையினர் சிவனாண்டியை கொலை நடந்ததாக கூறப்படும் இடத்திற்கு அழைத்து செல்ல, அங்கே பின்னோக்கி நகர்கிறது கதை. அதே ஊரில் போஸ்பாண்டி, கோடி இருவரும் "வருத்தபடாத வாலிபர் சங்கம்" எனும் சங்கத்தை நடத்தி வருகின்றவர்கள். சிவனாண்டியின் மகள் லதா பாண்டி படிக்கும் பள்ளியின் ஆசிரியை கல்யாணியை ஒருதலையாக போஸ்பாண்டி காதலிக்கிறார்.

கல்யாணிக்கு காதல் கடிதம் எடுத்து செல்லச்சொல்லி, லதா பாண்டியை போஸ்பாண்டி வற்புறுத்துகிறார். ஆனால், கல்யாணிக்கு வேறொருவருடன் நிச்சயம் ஆகிறது. இதற்கு நடுவே, சிவனாண்டி லதாபாண்டிக்கு, பதினெட்டு வயதுக்கு முன்னரே கல்யாணம் செய்து முடிக்க முற்படுகிறார். திருமணம் பற்றிய அறிவிப்பைக் கண்டு, காவல் துறைக்கு புகார் அளிக்கின்றனர் போஸ்பாண்டியும் கோடியும். இதனால் லதாபாண்டியின் கல்யாணம் நிற்கிறார். கல்யாணத்தை நிறுத்தியது போஸ்பாண்டி என்று தெரிந்தவுடன், லதாபாண்டிக்கு போஸ்பாண்டியின் மீது காதல் ஏற்படுகிறது.

ஊர் திருவிழாவில் போஸ்பாண்டிக்கும் லதாபாண்டிக்கு மேல் காதல் ஏற்படுகிறது. தன மகள் கல்யாணத்தை நிறுத்தியது போஸ்பாண்டிதான் என்று தெரிந்துக் கொண்ட சிவனாண்டி கூட்டம், போஸ்பாண்டியைத் தாக்குகிறது. உதவுவது போல வரும் சிவனாண்டி, சூசகமாக அவனை மிரட்டுகிறான். ஆத்திரம் அடைந்த போஸ்பாண்டி, சிவனாண்டி உயிருக்கும் மேலாக எண்ணும் துப்பாக்கியை கோடியுடன் சேர்ந்து திருட, சிவனாண்டியின் தூக்கத்தில் நடக்கும் வியாதி தான் அது காணமல் போக காரணம் என கூறி லதாபாண்டியின் உதவியுடன் அந்த துப்பாக்கி வீட்டுக்கு திரும்புகிறது. இதனிடையே போஸ்பாண்டிக்கும் தன் மகளுக்கும் காதல் இருப்பதை அறிந்த சிவனாண்டி, அவளுக்கு அவசரமாக திருமணம் நடத்த முனைகிறான். திருமணத்திற்கு முன் இரவு, லதாபாண்டி போஸ்பாண்டியுடன் ஊரை விட்டு ஓடிவிட, சிவனாண்டி அவர்களை கொன்றதாகக் கூறுகிறார். ஆனால், இரவோடு இரவாக ஓடிய இருவரையும் வாழ்த்தி திருமணம் செய்து வைக்கிறார்.


மனங்கொத்திப் பறவைக்குப் பின் சிவகார்த்திகேயனுடன் இணைந்து இரண்டாவது முறையாக இமான் இப்படத்திற்கு ஒலித்தடம் அமைத்துள்ளார். இத்திரைப்படத்தில் சிவகார்த்திகேயன் ஒரு பாடல் பாடியுள்ளார்.. அனைத்துப் பாடல்களையும் யுகபாரதி எழுதியுள்ளார். இப்படத்தின் இசை வெளியீடு சூலை 14, 2013 அன்று நடைப்பெற்றது.நடிகர் தனுஷ் வெளியிட இயக்குனர் ஏ. ஆர். முருகதாஸ் பெற்றுக்கொண்டார். "திரையின்பத்திற்காக வெளியிடப்பட்ட"தாக "பிகைன்ட்வுட்சும்"" வெகுஜன மற்றும் வேடிக்கை காரணியாக" வெளியிடப்பட்டதாக இந்தியாகிளிட்சும் குறிப்பிட்டுள்ளன. 

ஒலித்தட பட்டியல்

சிவகார்த்திகேயன் பாடிய பாடல் ஒளிக்கோப்பாக சூலை 13 அன்று வெளியிடப்பட்டது.மறுநாள் படத்தின் முன்னோட்டம் சோனி மியூசிக் இந்தியாவால் யூடியூபில் வெளியிடப்பட்டது.படம், உலகம் முழுவதும் 500க்கும் மேற்பட்ட திரையரங்குகளில் வெளியிடப்பட்டது.

இத்திரைப்படம் கலவையான விமர்சனங்களை பெற்றது. இப்படம் குறிப்பாக போஸ்பாண்டி மற்றும் அவரது நண்பர் கோடி (சூரி)யுடனான காட்சிகளில் நல்ல பொழுதுபோக்காக உள்ளது. ஆனால் இதில் நகைச்சுவை யூடியூபில் உள்ள கிளிப் போலவே வேலை செய்யும் என்று குறிப்பிட்டுள்ளார்.

பிகைன்ட்வுட்ஸ் விமர்சன வாரியம் இப்படத்திற்கு 5க்கு 2.5 என மதிப்பிட்டு எழுதியதாவது: "குறும்புக்கார சிவா கார்த்திகேயன், நகைப்புக்கிடமான சூரி மற்றும் கம்பீரமான சத்யராஜ் ஒரு நல்ல பொழுதுபோக்கு அம்சத்தைத் தந்துள்ளனர்."
இந்தியாகிளிட்ஸ் இப்பட நடிகர்களைப் பாராட்டியதுடன், "இத் திரைப்படத்தின் வலிமையைக் காட்ட சத்யராஜின் நடிப்பே போதுமானது. இது சிவாவிற்கு ஆரோக்கியமான வேடிக்கைப் படமாக அமைந்துள்ளது" என்று விமர்சித்துள்ளது.

இத்திரைப்படம் சிவகார்த்திகேயனுக்கு வெற்றிப்படமாக அமைந்துள்ளது. முதள் நாளிலேயே 3.55 கோடி ரூபாயை இத்திரைப்படம் ஈட்டியுள்ளதுசிஃபியைப் பொறுத்தவரை இப்படம் 343 திரையரங்குகளில் முதல் மூன்று நாட்களில் திரையிடப்பட்டு 10.25 கோடி ரூபாய் ஈட்டியுள்ளது. முதல் 17 நாட்களில் 16.5 கோடி ஈட்டியுள்ளது.


</doc>
<doc id="193201" url="https://ta.wikipedia.org/wiki?curid=193201" title="சலாகுதீன் காதர் சௌத்ரி">
சலாகுதீன் காதர் சௌத்ரி

சலாகுதீன் காதர் சௌத்திரி ("Salahuddin Quader Chowdhury"; ; மார்ச் 13, 1949 – நவம்பர் 22, 2015) வங்காளதேசத்தைச் சார்ந்த அரசியல்வாதி ஆவார். இவர் வங்காளதேச தேசியவாதக் கட்சியின் மூத்த பிரமுகர் ஆவார். சிட்டகொங் நாடாளுமன்றத்தில் இருந்து தேர்தெடுக்கப்பட்டார். 1971 வங்காளதேச விடுதலைப் போரின் போது போர்க் குற்றங்கள் இழைத்ததாக இவர் மீது குற்றம் சாட்டப்பட்டது. க் குற்றஞ்சாட்டப்பட்டது. 2013 செப்டம்பர் 30 இல் இவர் மீதான போர்க் குற்றங்களுக்கு மரண தண்டனை என பன்னாட்டு குற்றவியல் சிறப்பு நீதிமன்றம் தீர்ப்பளித்தது. இவரது மேன்முறையீட்டை உச்ச நீதிமன்றம் 2015 நவம்பர் 18 அன்று நிராகரித்தது. அதன் பின்னர் அவர் குடியரசுத் தலவரிடம் பொது மன்னிப்பு வேண்டி முறையிட்டார். அம்மேன்முறையீடும் நிராகரிக்கப்பட்ட நிலையில் இவரும், இவரது இன்னொரு சகாவான அலி முகம்மது முஜாகீது என்பவரும் 2015 நவம்பர் 22 அன்று காலையில் சிட்டகொங் நகரில் உள்ள சிறைச்சாலை ஒன்றில் தூக்கிலிடப்பட்டனர்.

இவர் சிட்டகாங் பகுதியியை சார்ந்த அரசியல் குடும்பத்தைச் சார்ந்தவர். இவரது தந்தை பாஸ்லூல் காதர் செளத்ரி வங்கதேச விடுதலைக்கு முன் பாகிஸ்தான் தேசியக்கட்சியைச் சேர்ந்தவர். மேலும் இவர் வங்கதேச விடுதலையை எதிர்த்தவர். எனவே இவர் மீதும் போர் குற்றம் சுமத்தப்பட்டு விசாரணை நடைபெறும் போது சிறைச்சாலையில் மரணமடைந்தார்.

மேலும் பல.


</doc>
<doc id="193203" url="https://ta.wikipedia.org/wiki?curid=193203" title="நவரத்தினம் (திரைப்படம்)">
நவரத்தினம் (திரைப்படம்)

நவரத்தினம் 1977 ஆம் ஆண்டு வெளிவந்த தமிழ்த் திரைப்படமாகும்.ஏ. பி. நாகராஜன் இயக்கத்தில் வெளிவந்த இத்திரைப்படத்தில் எம். ஜி. ஆர், லதா மற்றும் பலரும் நடித்திருந்தனர். இத்திரைப்படத்தில் ஒன்பது கதாநாயகிகள் நடித்தனர்.


</doc>
<doc id="193204" url="https://ta.wikipedia.org/wiki?curid=193204" title="நவரத்தினம்">
நவரத்தினம்

நவரத்தினம் என்ற தலைப்பில் உள்ள கட்டுரைகள்:




</doc>
<doc id="193205" url="https://ta.wikipedia.org/wiki?curid=193205" title="ஜாம்நகர் மாவட்டம்">
ஜாம்நகர் மாவட்டம்

இந்தியாவில் உள்ள குசராத்து மாநிலத்தில் கட்ச் வளைகுடாவின் தெற்கு கடற்கரையில் அமைந்துள்ளது இந்த ஜாம்நகர் மாவட்டம். இதன் தலைமையகம் ஜாம்நகர் ஆகும். இந்திய நிறுவனங்களுக்கான பல உற்பத்தி வசதிகள் இங்கு நிறைந்து காணப்படுகிறது. டாடா மற்றும் எஸ்ஸார் போன்ற நிறுவனங்களின் தொழிற்சாலைகள் இங்கு உள்ளன. பல அரண்மனைகளும் சிடியா பறவைகள் சரணாலயமும், கடல் தேசிய பூங்காவும் உள்ளன.

2011 மக்கள் தொகை கணக்கெடுப்பின்படி 2,159,130 மக்கள் இந்த மாவட்டத்தில் வாழ்கிறார்கள். இது நமீபியாவின் மக்கள் தொகை அளவு அல்லது அமெரிக்கவின் நியூ மெக்ஸிக்கோவின் அளவைக் கொண்டது. இந்தியாவில் உள்ள மாவட்ட அளவில் ஒரு சதுர கிலோமீட்டருக்கு 153 மக்கள் (400 / சதுர மைல்) தொகை அடர்த்தி கொண்டுள்ளது. பத்தாண்டுகளில் அதாவது 2001-2011 கொண்ட காலகட்டத்தில் இதன் மக்கள்தொகை வளர்ச்சி விகிதம் 13,38% ஆக இருந்தது. ஜாம்நகர் 1000 ஆண்களுக்கும் 938 பெண்கள் என்ற விகிதத்தில் வாழ்கிறார்கள். எழுத்தறிவு விகிதம் 74.4% ஆகும்.




</doc>
<doc id="193206" url="https://ta.wikipedia.org/wiki?curid=193206" title="ஏ. எஸ். ஏ. சாமி">
ஏ. எஸ். ஏ. சாமி

ஏ. எஸ். ஏ. சாமி (A. S. A. Sami) என அறியப்படும் அருள் சூசை ஆரோக்கிய சாமி இவர் ஒரு தமிழ்த் திரைப்பட இயக்குநர் ஆவார்.

தமிழ்நாட்டின் குருவிகுளம் கிராமத்தை பூர்வீகமாக கொண்ட இவரது பெற்றோர் வணிகம் நிமித்தமாக இலங்கை சென்று கொழும்பு நகரில் குடியமர்ந்தனர், சூசை ஆரோக்கிய சாமி இளம் பருவத்தில் படிப்பில் நன்கு கவனம் செலுத்தி ஆங்கில முதுகலைப்பட்டமான பி.ஏ.ஹானர்ஸ் (லண்டன் ஆக்ஸ்போர்டு பல்கலைக்கழகம்) பெற்றார். கல்லூரியில் ஆங்கிலப் பேராசிரியராகப் பணிபுரிந்து வந்த நிலையில், அங்கிருந்து மீண்டும் அவர் குடும்பம் புலம் பெயர்ந்து வந்து திருநெல்வேலி பாளையங்கோட்டையில் குடியமர்ந்தது.
பில்ஹணன் எனும் நாடகத்தின் மூலம் தமிழ் நாடக இயக்குநராக ஏ. எஸ். ஏ சாமி அறிமுகமானார். இந்த நாடகத்தை ஜுபிடர் சோமு திரைப்படமாக தயாரித்தார். படம் மிகுந்த வெற்றி பெற்றது. அதன்பின் வால்மீகி, ஸ்ரீ முருகன் போன்ற படங்களுக்கு திரைக்கதை, வசனம் எழுதினார். ஸ்ரீ முருகன் படத்தை இவரே இயக்கவும் செய்தார். ராஜகுமாரி என்னும் திரைப்படத்தில் எம். ஜி. ஆரைக் கதாநாயகனாக அறிமுகப்படுத்தினார். அபிமன்யு திரைப்படத்திற்கு திரைக்கதை, வசனமும், 1953-இல் வெளிவந்த மருமகன் திரைப்படத்திற்கு வசனமும் எழுதினார். பின் நீதிபதி, கற்புக்கரசி போன்ற படங்களுக்கு இவர் கதை வசனம் எழுதிக்கொண்டிருந்தபோது கற்புக்கரசி திரைப்படத்தின் இயக்குநர் காலமானதால் அத்திரைப்படத்தினை இயக்கும் வாய்ப்பு இவருக்குக் கிடைத்தது. இவர் இயக்கத்தில் வெளிவந்த வேறு சில திரைப்படங்கள் தங்கப்பதுமை, அரசிளங்குமாரி, ஆனந்த ஜோதி ஆகியன.

இவர் இயக்கத்தில் 21 திரைப்படங்கள் வெளிவந்துள்ளன.



</doc>
<doc id="193209" url="https://ta.wikipedia.org/wiki?curid=193209" title="ஸாஹ்பாஷ்பூர்">
ஸாஹ்பாஷ்பூர்

ஸாஹ்பாஷ்பூர் (शाहबाजपुर Shahbazpur) இந்தியாவின் பீகார் மாநிலத்திலுள்ள அராரியா மாவட்டத்திலுள்ள ஓர் கிராமம். இது இந்திய நோபாள எல்லையில் அமைந்துள்ளது.

இது அராரியா நகரத்திலிருந்து 30 கிலோமீட்டர்கள் தொலைவிலும், இந்திய நேபாள எல்லையிலிருந்து 10 கிலோமீட்டர்கள் தொலைவிலும் அமைந்துள்ளது. இக்கிராமம் தேசிய நெடுஞ்சாலை NH-54 உடன் இணைக்கப்பட்டிருக்கிறது. கோஸி ஆற்றின் துணை ஆறான பார்மன் ஆறு இக்கிராமத்தின் அருகே செல்கின்றது.

இங்கு வசிப்போரில் பெரும்பான்மையானவர்கள் இந்து மதத்தைச் சார்ந்தவர்கள். இவர்கள் மைதிலி பிராமணர்கள் ஆவர். இவர்களின் முக்கியத் தொழில் விவசாயம் ஆகும். இவர்களின் கல்வியறிவு 90% ஆகும். இந்தக்கிராமத்தின் மொத்த மக்கட்தொகை 7,000 ஆகும். என இவ்வூர் மக்களால் . சதி மாதாவின் ("Mata Sati") எரிந்த உடல்பகுதி இங்கு விழுந்ததாக இவ்வூர் மக்களால் நம்பப்படும் இக்கிராமம் ஒரு முக்கிய சக்தி பீடம் என அழைக்கப்படுகிறது. இவ்வூரில் பெரிய கோவில் ஒன்று கட்டப்பட்டுக் கொண்டிருக்கிறது.


</doc>
<doc id="193220" url="https://ta.wikipedia.org/wiki?curid=193220" title="சங்கனாசேரி நினைவு நூலகம்">
சங்கனாசேரி நினைவு நூலகம்

சங்கனாசேரி நினைவு நூலகம் என்பது கேரளத்தில் உள்ள பழைமையான நூலகங்களில் ஒன்று. இது கேரள நூலக சங்கத்துடன் இணைக்கப்பட்டது. சங்கனாசேடி பரமேசுவரன் பிள்ளை என்னும் சமூக சேவகர் இதை தொடங்கி வைத்தார். திருவாங்கூர் சமஸ்தானத்தில் 19 ஆம் நூற்றாண்டில் தொடங்கப்பட்டு, இவ்வூரின் சமூக மையமாகவும் விளங்குகிறது. அந்த வட்டாரத்திலேயே முதன்முதலில் தோற்றுவிக்கப்பட்ட நூலகம் இதுவே.

கொல்லம் மாவட்டத்தின், குன்னத்தூர் வட்டத்தில் உள்ள ஐவர்காலையில் அமைந்துள்ளது. 1934-ல் தொடங்கப்பட்டது. கே. எம் பணிக்கர், தலைமையதிகாரியாகப் பணியாற்றுகிறார்.


</doc>
<doc id="193221" url="https://ta.wikipedia.org/wiki?curid=193221" title="விஜய் (வார இதழ்)">
விஜய் (வார இதழ்)

விஜய் இலங்கையிலிருந்து வெளியாகும் மாணவர்களுக்கான அறிவுசார் வார இதழாகும். இது ஒவ்வொரு வாரமும் புதன்கிழமை வெளியாகின்றது. இவ்வார இதழ் இருபத்துநான்கு பக்கங்களைக் கொண்டது. இராமாயணம் மற்றும் ஒல்லாந்தரின் கதைகள் தொடர்கதைகளாக வெளிவருகின்றன.


</doc>
<doc id="193258" url="https://ta.wikipedia.org/wiki?curid=193258" title="கிறித்தவ தன்விளக்கம்">
கிறித்தவ தன்விளக்கம்

கிறித்தவ தன்விளக்கம் ("Christian apologetics") என்பது கிறித்தவ இறையியலின் ஒரு பகுதியாக அமைந்து, கிறித்தவ மறைக்குப் பகுத்தறிவு அடிப்படைகளை வழங்கி, மறுப்புகளுக்குப் பதில் அளிக்கின்ற துறை ஆகும். கிரேக்கத்தில் "அப்பொலொகீயா" () என அழைக்கப்படும் இத்துறைச் சொல் "பதில் அளித்தல்", "தன்னிலை விளக்கல்", "மறுமொழி கொடுத்தல்" என்னும் பொருள்படும்.
கிறித்தவ சமய வரலாற்றில் "தன்விளக்கம்" வெவ்வேறு வடிவங்களில் அமைந்தது. புனித பவுல் விவிலியக் காலத்திலும், பின்னர் திருச்சபையின் தொடக்க நூற்றாண்டுகளில் ஒரிஜன் ("Origen"), அகுஸ்தீன், யுஸ்தின், தெர்த்தூல்லியன் போன்ற திருச்சபைத் தந்தையரும் ("Fathers of the Church"), நடுக்காலத்தில் அக்வீனா தோமா, கான்டெர்பரி அகுஸ்தீன் போன்ற இறையியலாரும் கிறித்தவ சமயத்திற்குத் தன்விளக்கம் அளித்தோருள் குறிப்பிடத்தக்கவர் ஆவர்.

அறிவொளிக் காலக் கட்டத்தில் பிளேசு பாஸ்கால் ("Blaise Pascal") என்பவரும், நவீன காலத்தில் ஜி.கே. செஸ்டர்டன் ("G.K. Chesterton"), சி.எஸ். லூயிஸ் ("C.S. Lewis") ஆகியோரும், தற்காலத்தில் டக்ளஸ் வில்சன் ("Douglas Wilson"), ஆல்வின் ப்ளான்டிங்கா ("Alvin Plantinga") மற்றும் வில்லியம் லேன் க்ரேக் ("William Lane Craig") ஆகியோரும் கிறித்தவ தன்விளக்கத் துறையில் சிறந்து விளங்குவோர் ஆவர்.

கிறித்தவ தன்விளக்க அறிஞர்கள் வரலாறு, மெய்யியல் விவாதங்கள், அறிவியல் ஆய்வுகள் மற்றும் பிற அறிவுத்துறைகள் ஆகியவற்றின் துணையோடு கிறித்தவத்தின் உண்மையை நிலைநாட்ட முனைந்துள்ளனர். கிறித்தவ தன்விளக்கத் துறையிலிருந்து வேறுபட்ட, ஆனால் அதோடு தொடர்புடைய ஒரு விவாத முறை "கிறித்தவ தாக்கல்" ("Christian polemic") ஆகும். இது பிற சமயங்களின் நம்பிக்கையைத் தாக்குவதிலும், தனது கொள்கையே உண்மையென நிலைநாட்டுவதிலும் அடங்கும். 1263il எசுப்பானிய அரசவையில் நிகழ்ந்த "பார்சலோனா தர்க்கம்" ("Disputation of Barcelona") என்பது இவ்வகையானதே.

கிரேக்க மொழியில் "அப்பொலொகீயா" ("apologia" = ἀπολογία) என்னும் சொல் "அப்பொலொகேஓமாய்" ("apologeomai" = ἀπολογέομαι) என்ற மூலத்திலிருந்து பிறந்து, "பதில் கொடுத்தல்", "மறுமொழி வழங்கல்", "தற்காத்தல்", "தன்னிலை நிறுவுதல்" போன்ற பொருள்களைத் தரும். ஒரு நீதிமன்றத்தில் கூண்டிலேறி நிற்பவர் தன் சார்பான வாதத்தை முன்வைக்கும் பின்னணியில் இச்சொல் பயன்பட்டது. அதிலிருந்து இலக்கிய மரபாக முகிழ்த்தது.

பண்டைய கிரேக்க மெய்யியல் ஞானி சாக்ரடீசு தமது விவாதங்கள் வழியாக இளையோரைத் தவறான வழியில் இட்டுச் சென்றார் என்றும், கிரேக்க நகர்-நாடுகள் ஏற்றக் கடவுளரைத் தாம் ஏற்க மறுத்தார் என்றும், தம் உள்ளத்தில் பேசுகின்ற தெய்வசக்தி தம்முள்ளே இருந்ததாகக் கூறினார் என்றும் குற்றம் சாட்டப்பட்டபோது, சாக்ரடீசின் மாணவரான பிளேட்டோ", சாக்ரடீசு வழங்கியதாக ஒரு "தன்விளக்கம்" ("apologia") அளித்தார்.

இந்தக் கிரேக்க இலக்கிய உத்தியைக் கிறித்தவ அறிஞர்கள் கையாளத் தொடங்கினர். இவ்வாறு அவர்கள் கிரேக்க கலாச்சாரத்தைக் கிறித்தவ நம்பிக்கையோடு இணைக்க முடிந்தது. இம்முயற்சி குறிப்பாகக் கி.பி. மூன்றாம் நூற்றாண்டில் நிகழ்ந்தது. அப்போது கல்லியேனுசு ("Gallienus") என்ற உரோமைப் பேரரசன் காலத்தில் கிறித்தவ சமயத்தின் மட்டில் சகிப்புத்தன்மை காட்டப்பட்டது. கி.பி. மூன்றாம் நூற்றாண்டின் பிற்பகுதி 40 ஆண்டுகள் அடங்கிய அக்காலக் கட்டம் "திருச்சபையின் சிறிய அமைதிக் காலம்" ("Little Peace of the Church") என்று அழைக்கப்படுகிறது. அப்போது கிறித்தவர்கள் தங்கள் மத நம்பிக்கையைக் கடைப்பிடிக்க சுதந்திரம் இருந்தது. அவர்கள் வழிபாட்டு இடங்கள் கட்டிக் கொண்டார்கள். கல்லறைத் தோட்டங்களை உடைமையாகக் கொண்டிருந்தார்கள். அவர்களிடமிருந்து நீரோ காலத்தில் பறிமுதல் செய்யப்பட்ட சொத்துக்கள் திருப்பிக் கொடுக்கப்பட்டன.

கிறித்தவ நம்பிக்கையும் கிறித்தவர்களின் வாழ்க்கையும் உரோமைப் பேரரசுக்கு எவ்வித ஆபத்தையும் விளைவிக்கப் போவதில்லை என்றும், கிறித்தவ நம்பிக்கையானது உரோமைப் பேரரசு சமூகத்திற்கு நன்மையாகவே அமையும் என்றும் எடுத்துக்கூறி, அதற்கான காரணங்களையும் கிறித்தவ அறிஞர்கள் முன்வைத்தார்கள். அதற்காக அந்த அறிஞர்கள் கிரேக்க கலாச்சாரத்திலும் இலக்கிய மரபிலும் நிலவிய "தன்விளக்கம்" என்னும் உத்தியைக் கையாண்டார்கள். கல்லியேனுசு காலத்தில் நிலவிய அமைதி தொயோகிளேசியன் மன்னன் காலத்தில் (ஆட்சி: 284-311) குலைந்தது. மன்னன் கிறித்தவர்களைத் துன்புறுத்த ஆரம்பித்தான்.

கிறித்தவ அறிஞர்கள் "தன்விளக்கம்" என்னும் உரைப் பாணியைக் கையாண்டது அவர்கள் கிரேக்க கலாச்சாரத்திலிருந்து நலமானவற்றை ஏற்றுக்கொண்டதைக் காட்டுகிறது.அவர்கள் கிரேக்க மெய்யியலை ஒட்டுமொத்தமாகப் புறக்கணிக்கவில்லை. மாறாக, பகுத்தறிவை அடிப்படையாகக் கொண்ட கிரேக்க மெய்யியலுக்கு கிறித்தவம் மெருகூட்டியதாக அவர்கள் காட்டினர். இருப்பினும், கிறித்தவம் பகுத்தறிவை மட்டுமே அடிப்படையாகக் கொள்ளாமல் கடவுள் மனிதருக்கு வெளிப்படுத்திய உண்மைகளையும் அறிவிப்பதால் ஒருவித இழுபறி இருந்ததையும் அவர்கள் காட்டினார்கள்.

கி.பி. இரண்டாம் நூற்றாண்டில், கிறித்தவ தன்விளக்க அறிஞர்கள், கிறித்தவக் கொள்கைகளை எடுத்துரைத்ததோடு, அக்கொள்கைகளை எதிர்த்தவர்களின் வாதத்திற்கு எதிர்வாதமாகப் பதிலும் அளித்தார்கள்.மேலும், கிறித்தவக் கொள்கையை ஏற்பதா மறுப்பதா என்று தயக்கமுற்றோருக்கு அதை ஏற்பதற்கான காரணங்களை அவர்கள் காட்டினார்கள்.

திருச்சபையின் தொடக்க காலத்தில் எழுந்த "மறைசாட்சிகள் வரலாறு" என்னும் இலக்கியப் படைப்பில் கிறித்தவ தன்விளக்க அறிஞர்கள், குற்றம் சாட்டப்பட்ட மறைசாட்சிகள் உண்மையிலே யாதொரு குற்றமும் செய்யவில்லை என்று வாதாடி, "தன்விளக்கம்" அளித்தார்கள். அவர்கள், கிறித்தவ சமயம் பகுத்தறிவுக்கு எதிரான மதக்கொள்கை அல்லவென்றும், மனித அறிவு எடுத்துக்கூறுவதையே கிறித்தவமும் கூறுகிறது என்றும், கிறித்தவர்கள் பாருலகு அனைத்தையும் படைத்துக் காத்து ஆளுகின்ற ஒரே கடவுளையே வழிபடுகின்றனர் என்றும் வாதிட்டார்கள். மேலும், கிறித்தவர்கள் உரோமைப் பேரரசர்களுக்கு உரிய மரியாதையை அளிக்க ஒருபோதும் தயங்கியதில்லை என்றும், சட்டம் ஒழுங்குகளை எவ்வகையிலும் மீறுவதில்லை என்றும், அவர்கள் உரோமைப் பேரரசனை ஒரு தெய்வமாக ஏற்று பலிசெலுத்தி வழிபடாததற்கு ஒரே காரணம் அவர்கள் உலகமனைத்தையும் ஆண்டுநடத்தும் ஒரே கடவுளிடம் நம்பிக்கை கொண்டிருப்பதாலேயே என்றும் வாதாடினர்.

திருச்சபையின் வரலாற்றை எழுதிய சிறந்த வரலாற்றாசிரியர்களுள் காலத்தால் முற்பட்டவர் யூசேபியுசு ("Eusebius") ஆவார். அவர் கி.பி. 3-4ஆம் நூற்றாண்டைச் சார்ந்தவர். கிறித்தவத்தின் தன்விளக்கம் போன்று எழுதப்பட்ட திருத்தூதர் பணிகள் என்னும் புதிய ஏற்பாட்டு நூல் யூசேபியுசுக்கு ஒரு முன்மாதிரியாக இருந்தது.

கிறித்தவத்தின் தொடக்க காலத்தில் "தன்விளக்கம்" என்னும் இலக்கிய உத்தியைப் பயன்படுத்தி சில ஆசிரியர்கள் கிறித்தவர்களின் நம்பிக்கையை உறுதிப்படுத்த உதவினர்.இவ்வாறு, ஒரிஜன் ("Origen") என்பவர் தமக்குப் பல ஆண்டுகளுக்கு முன்னர் வாழ்ந்து இறந்தவரும் கிறித்தவத்தை விமரிசித்தவருமான ஒருவரின் வாதத்தை எடுத்து, அதைப் பகுப்பாய்வு செய்து, அந்த வாதத்திற்குப் பதில்மொழி அளிக்கும் வகையில் நூல்கள் எழுதினார்.

மேலே குறிப்பிட்ட ஒரிஜன், தெர்த்தூல்லியன் போன்ற பண்டைய கிறித்தவ ஆசிரியர்கள் தவிர, மறைசாட்சி யுஸ்தின், அலெக்சாந்திரியா கிளமெந்து, மற்றும் தியோஜெனேத்து மடலின் ஆசிரியர் போன்றோர் "தன்விளக்க" நூல்கள் எழுதினர்.

ஹிப்போவின் அகஸ்டீன் (354-430) தலைசிறந்த "தன்விளக்க" ஆசிரியராகத் திகழ்ந்தவர்.

"தன்விளக்கம்" என்பது உள்ளடக்கம், பாணி, தொனி, வாதமுறை முதலியவற்றில் ஒரு தனி வகை என்று சிலர் கருதுகின்றனர். வேறு சிலர் கருத்துப்படி, இவ்வகை இலக்கியப் பாணியின் குறிக்கோள் அதை வேறுபடுத்திக் காட்டுகிறது என்பர்.

கிறித்தவத் தன்விளக்கம் என்பது, சில வேளைகளில் திரிபுக் கொள்கைகளை மறுத்தும் எதிர்த்தும் எழுதப்பட்டது. அவ்வேளைகளில் அது ஒருவித தாக்குதலாகவும் அமைந்தது.தெர்த்தூல்லியன் உரோமைப் பேரரசுக்கும் கிறித்தவத்திற்கும் இடையே ஒற்றுமைகளைக் காண்பதைவிட, உரோமைப் பேரரசைத் தாக்கியும், எதிர்த்தும் எழுதினார்.

விவிலியத்தில் பல இடங்கள் கிறித்தவ தன்விளக்கத்திற்கு ஆதாரமாகக் காட்டப்படுகின்றன:
"உங்கள் உள்ளத்தில் கிறிஸ்துவை ஆண்டவராகக் கொண்டு அவரைத் துயவரெனப் போற்றுங்கள். நீங்கள் எதிர்நோக்கி இருப்பதைக் குறித்து யாராவது விளக்கம் கேட்டால் விடையளிக்க நீங்கள் எப்பொழுதும் ஆயத்தமாய் இருங்கள்" (1 பேதுரு 3:15)

இந்த விவிலியப் பகுதியில் கிறித்தவ தன்விளக்கம் என்பது கட்டாயமாகச் செய்யப்பட வேண்டிய ஒன்று என்னும் கருத்து தெரிகின்றது.

[[எசாயா (நூல்)|எசாயா நூலில் வரும் ஒரு சொற்றொடொரும் கிறித்தவ தன்விளக்கத்திற்கு ஆதாரமாகக் காட்டப்படுகிறது. அங்கே கடவுள் தம் எதிரிகளை நோக்கி, "வாருங்கள், இப்பொழுது நாம் வழக்காடுவோம்" எனக் கூறுவதாக உள்ளது (எசாயா 1:18).

மேலும், [[திருப்பாடல்கள் (நூல்)|திருப்பாடல்கள் நூலில்]] வருகின்ற
"வானங்கள் இறைவனின் மாட்சிமையை வெளிப்படுத்துகின்றன; வானவெளி அவர்தம் கைகளின் வேலைப்பாட்டை விவரிக்கின்றது" (திருப்பாடல்கள் நூல் 19:1)

என்னும் பகுதியும் கிறித்தவ மறை "தன்விளக்கம்" அளிக்க ஆதரவாகக் காட்டப்படுகிறது.

திருத்தூதர் பவுல் உரோமையருக்கு எழுதிய திருமுகத்தில் வருகின்ற ஒரு பகுதியும் இத்தகைய ஆதாரமாக உள்ளது:
"ஏனெனில் கண்களுக்குப் புலப்படா அவருடைய பண்புகள் - அதாவது, என்றும் நிலைக்கும் அவரது வல்லமையும் கடவுள் தன்மையும் - உலகப் படைப்பு முதல் அவருடைய செயல்களில் மனக் கண்களுக்குத் தெளிவாய்த் தெரிகின்றன. ஆகவே அவர்கள் சாக்குபோக்கு சொல்வதற்கு வழியே இல்லை" (உரோமையர் 1:20)

கடவுள் இருக்கின்றார் என்பதை நிலைநாட்டும் வகையில் [[தாமஸ் அக்குவைனஸ்|புனித அக்வீன் தோமா]] என்னும் இறையியல் அறிஞர் (1225–1274) ஐந்து வாதங்களைத் தமது "இறையியல் சுருக்கம்" ("Summa Theologiae") என்னும் நூலில் முன்வைத்தார். அவர் எழுதிய "பிற சமயத்தாருக்கு மறுப்பு" ("Summa contra Gentiles") என்னும் நூல் "தன்விளக்க" வகையது.

[[பிலேசு பாஸ்கால்]] என்னும் சிந்தனையாளர் தமது நூலாகிய "சிந்தனைகள்" ("Pensées") என்னும் படைப்பில் கீழ்வருமாறு கூறுகிறார்:
"மனிதர்கள் மதத்தை இழிவாகக் கருதுகிறார்கள். அது ஒருவேளை உண்மையாக இருக்குமோ என்றெண்ணி அதை வெறுக்கிறார்கள். இந்நிலை மாற வேண்டும் என்றால், முதன்முதலில் நாம் மதம் என்பது பகுத்தறிவுக்கு முரணானது அல்ல என்று காட்ட வேண்டும். மதத்தின் மட்டில் மதிப்பு எழ வேண்டும் என்றால் அது மதிப்புக்குரியதெனக் காட்ட வேண்டும். அது உண்மையானதேயென மனிதர்கள் எதிர்பார்த்திடும்படி நாம் மதத்தை மனிதர் அன்போடு ஏற்றிடச் செய்ய வேண்டும். இறுதியாக, மதம் என்பது உண்மையானதேயென நாம் காட்ட வேண்டும்"

நவீன காலத்தில் கிறித்தவ தன்விளக்கம் பல முறைகளில் நிகழ்கிறது. 20ஆம் நூற்றாண்டைப் பொறுத்தமட்டில், உரோமன் கத்தோலிக்க கிறித்தவர்களுள் கீழ்வருவோர் கிறித்தவ தன்விளக்கம் அளித்துள்ள அறிஞர் ஆவர்:

ஆங்கிலிக்கன் சபையைச் சார்ந்த கிறித்தவ தன்விளக்க அறிஞர்களுள் சி.எஸ். லூயிஸ் ("C. S. Lewis") , நற்செய்தி அடிப்படைக் கிறித்தவர்களுள் நோர்மன் கைஸ்லர் ("Norman Geisler"), லூத்தரன் சபையைச் சார்ந்த ஜான் வார்விக் மோன்கோமெரி ("John Warwick Montgomery"), பிரெஸ்பிடோரியன் சபையைச் சார்ந்த பிரான்சிசு ஷேஃபர் ("Francis Schaeffer").

கால்வினியப் பின்னணியில் கோர்டன் க்ளார்க் ("Gordon Clark"), கொர்னேலியஸ் ஃபான் தில் ("Cornelius Van Til") என்பவர்கள் மெய்யியல் அடிப்படையிலான கிறித்தவ தன்விளக்கம் அளித்துள்ளனர்.

மற்றும் சில கிறித்தவ தன்விளக்க அறிஞர்கள்:
ஜாஷ் மெக்டோவெல் ("Josh McDowell"), ரவி சக்கரியாஸ் ("Ravi Zacharias"), கியூ றாஸ் ("Hugh Ross"), லீ ஸ்ட்ரொபெல் ("Lee Strobel", ஹூகோ ஆந்தனி மெய்னெல் ("Hugo Anthony Meynell"), திமோத்தி ஜே. கெல்லெர் ("Timothy J. Keller"), ஆல்வின் ப்ளாந்திங்கா ("Alvin Plantinga"), வில்லியம் லேன் க்ரேக் ("William Lane Craig"), ஜான் லென்னக்ஸ் ("William Lane Craig"), பீட்டர் க்ரீப்ட் ("Peter Kreeft").

கிறித்தவ தன்விளக்கத்தின் வகைகளுள் கீழ்வருவன அடங்கும்:

இயேசு கிறித்து சாவினின்று உயிர்பெற்றெழுந்தது ஒரு வரலாற்று உண்மை என்று நிலைநாட்டுவதற்கு சைமன் கிரீன்லீஃப், ஜான் வார்விக் மோன்ட்கோமெரி போன்றோர் மேலைநாட்டு சட்ட முறை அளவீடுகள் அடிப்படையைக் காட்டுகின்றனர்.

மேலும், இயேசுவின் உயிர்த்தெழுதலுக்கு சட்டமுறையான தடயங்கள் உண்டா என்னும் அணுகுமுறை பயன்படுகிறது.கிறித்தவ சமய நம்பிக்கையானது பேகனிய கருத்துகளிலிருந்து பிறந்தது என்பதை மறுத்து எட்வின் எம். யமுச்சி போன்றோர் வாதாடுகின்றனர்.

புதிய ஏற்பாட்டின் நற்செய்திகளின்படி, இயேசு நோயுற்றோருக்கு குணமளித்தார், இறந்தோரை உயிர்பெற்றெழச் செய்தார், பார்வையற்றோருக்குப் பார்வை அளித்தார். மேலும் பல புதுமைகளைச் செய்தார். சி.எஸ். லூயிஸ்
("C. S. Lewis"),நோர்மன் கைஸ்லர் ("Norman Geisler")],வில்லியம் லேன் க்ரேக் ("William Lane Craig") மற்றும் சட்டமுறைப் பாணியில் கிறித்தவ தன்விளக்கம் அளிக்கும் அறிஞர்கள் கருத்துப்படி, எல்லாம் வல்ல கடவுள் ஒருவர் இருக்கின்றார் என்பதை நாம் ஏற்றுக்கொண்டால் அவர் அதிசய செயல்களைச் செய்யும் திறன் கொண்டவர் என்பதையும் ஏற்றாக வேண்டுமென வாதாடுகின்றனர்.

பீட்டர் ஸ்டோனர் ("Peter Stoner") என்பவர் தமது "அறிவியல் பேசுகிறது" ("Science Speaks") என்னும் நூலில், விவிலிய இறைவாக்குகள் உண்மையிலேயே நிறைவேறியுள்ளன என்பதைச் சுட்டிக்காட்டி, கடவுள் ஒருவரே வருங்காலத்தை அறிபவர் என்று கூறுகிறார்.

கிறித்தவ தன்விளக்க அறிஞர் ஜாஷ் மெக்டோவெல் ("Josh McDowell") என்பவர் பழைய ஏற்பாட்டு முன்னறிவுப்புகள் இயேசு கிறித்துவின் வாழ்க்கையில் எவ்வாறு நிறைவேறின என்பதைக் குறிப்பிட்டு வாதாடுகின்றார். இயேசு எந்தக் குல வழியில் பிறப்பார், எந்த இடத்தில் பிறப்பார் என்பதையும், அவர் கன்னியிடமிருந்து பிறப்பார் என்பதையும், அவர் புதுமைகள் ஆற்றுவார் என்பதையும் குறித்த பழைய ஏற்பாட்டு முன்னறிவுப்புகள் இயேசுவின் வாழ்க்கையில் நிறைவேறின. மேலும் இயேசுவின் சாவு, உயிர்த்தெழுதல் போன்றவை குறித்தும் வழங்கப்பட்ட முன்னறிவிப்புகள் இயேசுவின் நிறைவேறின.

மேலும், [[பிலேசு பாஸ்கால்]] ("Blaise Pascal") கூற்றுப்படி, கிறித்தவ சமயம் உண்மையானது என்று நிலைநாட்ட, இறைவாக்குகள் மிக வலுத்த ஆதாரமாக உள்ளன. இயேசுவே முன்னறிவுப்புகள் வழங்கியதோடு, அவர்குறித்த முன்னறிவிப்புகளும் அவரிடத்தில் நிறைவேறின. இதில் கிறித்தவம் பிற சமயங்களிலிருந்து வேறுபடுகின்றது. இத்தகைய முன்னறிவிப்புகள் நான்கு ஆயிரம் ஆண்டுக் காலக்கட்டத்தில் வழங்கப்பட்டவை.

இத்தகைய தன்விளக்கம் இரு முக்கிய பொருள்கள் பற்றியது. அதாவது, விவிலியத்தில் இப்போது உள்ள நூல்கள் "திருநூல்கள்" என்று ஏற்கப்பட்ட வரலாற்றை நிலைநாட்டுவது. இவ்வாறு திருச்சபையால் ஏற்கப்பட்ட நூல் வகை "விவிலியத் திருமுறை" ("biblical canon") என அழைக்கப்படுகிறது. மேலும், விவிலிய நூல்களில் கூறப்படுவன உண்மையே என்று காட்டுவதும் இவ்வகை தன்விளக்கத்தின் உள் அடங்கும்.

இந்த விளக்க முறையை எடுத்துரைக்கும் ஆசிரியர்களுள் சிலர்: ராபர்ட்டு டிக் வில்சன் ("Robert Dick Wilson"), க்ளீசன் ஆர்ச்சர் ("Gleason Archer"), நோர்மன் கைஸ்லர் ("Norman Geisler"), ஆர்.சி. ஸ்ப்ரவுல் ("R. C. Sproul").

இயேசுவின் வாழ்வு, போதனை, சாவு, உயிர்த்தெழுதல் ஆகியவற்றை எடுத்துரைக்கின்ற நற்செய்தி நுல்கள் நம்பகமானவையே என்று நிலைநாட்டும் முயற்சியைப் பல அறிஞர்கள் மேற்கொண்டுள்ளனர். எடுத்துக்காட்டாக, க்ரேக் ப்ளோம்பெர்க் ("Craig Blomberg") எழுதிய "The Historical Reliability of the Gospels" என்னும் நூலைக் குறிப்பிடலாம். மேலும், மார்க் டி. ராபர்ட்ஸ் ("Mark D. Roberts") என்பவர் எழுதிய "Can We Trust the Gospels?" என்னும் நூலும் இதில் அடங்கும்.

கிறித்தவ தன்விளக்கத்தின் ஒரு பகுதியாக அமைவது மெய்யியல் அடிப்படையிலான தன்விளக்கம் ஆகும். கடவுள் இருக்கிறாரா? கடவுள் இருக்கிறார் என்று நிலைநாட்டுவதற்கான மெய்யியல் நிரூபணங்கள் யாவை? கடவுளே அனைத்தையும் படைத்தாரென நிலைநாட்டுவது எப்படி? கடவுள் அனைத்திற்கும் மேலான வல்லமையும் உடையவர், அனைத்தையும் அறிபவர் என்று எவ்வாறு நிலைநாட்டலாம்? இத்தகைய கேள்விகளுக்கு விடைதேடுவதே மெய்யியல் அடிப்படையிலான தன்விளக்க முறை ஆகும்.

கிறித்தவ தன்விளக்கம் கடவுள் ஒருவரே பலரல்ல எனவும், அனைத்துமே கடவுள்தாம் என்பது தவறு என்றும் நிலைநாட்ட முனைகிறது. கடவுள் இருக்கிறார் என்பதற்கு ஏழு வகை விளக்கச் சான்றுகள் தரப்படுகின்றன:
1) "பிரபஞ்சம் உளதால் கடவுள் உண்டு" ("Cosmological argument") என்னும் விளக்கச் சான்று: காரியம் இருந்தால் அதற்கான காரணம் இருக்க வேண்டும் என்னும் தத்துவத்தின் அடிப்படையில் இந்த விளக்கச் சான்று அமைகிறது.
2) "இலக்கு உளதால் கடவுள் உண்டு" ("Teleological argument") என்னும் விளக்கச் சான்று: மனிதர் வாழும் இவ்வுலகில் குறிக்கோளை உள்ளடக்கிய ஓர் ஒழுங்குமுறை உள்ளது. ஏனோதானோவென்று எதுவும் நடப்பதில்லை. எனவே இத்தகைய ஒழுங்கை ஏற்படுத்தியவர் கடவுளே. இந்த விளக்கச் சான்றை அளிப்போருள் சிசரோ ("Cicero]"), அக்வீன் தோமா ("Thomas Aquinas"), வில்லியம் பேலி ("William Paley"), மைக்கல் பேகே ("Michael Behe") என்பவர்களும் உண்டு.
3) "கருத்திலிருந்து பொருளுக்கு" ("Ontological argument") என்னும் விளக்கச் சான்று. மனித சிந்தனையில் கடவுள்பற்றிய கருத்து எழுதலே கடவுள் உள்ளார் என்பதற்குச் சான்றாகிறது.
4) "அறநெறி உளதானால் கடவுளும் உண்டு" ("Moral Argument") என்னும் விளக்கச் சான்று. அறநெறி விழுமியங்கள் உலகில் உண்டு என்பது உண்மையென்றால், அந்த விழுமியங்களின் முழுமையாகக் கடவுள் உள்ளார் என்று இவ்விளக்கச் சான்று அமைகிறது.
5) "பகுத்தறிவு இருப்பதால் கடவுள் உண்டு" ("Transcendental argument") என்னும் விளக்கச் சான்று. இதன்படி, மனிதர் பகுத்தறிவு கொண்டவர் என்பதாலும், சிந்தனைத் திறம் கொண்டவர் என்பதாலும் அதற்கு அடிப்படையாகக் கடவுள் இருக்க வேண்டும் எனும் முடிவு எட்டப்படுகிறது.
6) "மாற்றம் இருந்தால் மாறாத பரம்பொருள் உண்டு" ("Argument from contingency") என்னும் விளக்கச் சான்று. இவ்வுலகில் மாற்றங்கள் நிகழ்ந்துகொண்டே இருக்கின்றன. இந்த மாற்றங்களுக்குத் தொடக்கமாக, ஆனால் தாமே மாற்றமுறாதவராகக் கடவுள் உள்ளார் என்பது இந்த வாதம்.
7) "கடவுள் நம்பிக்கையும் நம்பிக்கையின்மையும் உளதால் கடவுள் உண்டு" ("Presuppositional Argument") என்னும் விளக்கச் சான்று.

[[பிலேசு பாஸ்கால்]] ("Blaise Pascal") என்னும் மெய்யியலார் கருத்துப்படி, கடவுள் இருக்கிறார் என்று அறுதியாக நிறுவ முடியாத நிலையில், கடவுள் இல்லை என்றும் அறுதியாக நிறுவ முடியாத நிலையில், கடவுள் இல்லை என்பதைவிட கடவுள் இருக்கிறார் என்று ஏற்பதே அறிவுடைமை 

இந்த அணுகுமுறைப்படி, மனிதரின் உள்ளத்தில் அறநெறி உணர்வும் மனச்சான்றும் உள்ளது. "நன்மையைச் செய், தீமையைத் தவிர்" என்னும் குரல் மனித உள்ளத்தில் எப்போதுமே எதிரொலிக்கிறது. இதிலிருந்து இந்த அறநெறிச் சட்டத்தை மனித உள்ளத்தில் எழுதிய கடவுள் இருக்கிறார் என்னும் முடிவு பெறப்படுகிறது. கத்தோலிக்க தன்விளக்க அறிஞர் பீட்டர் க்றீஃப்ட் ("Peter Kreeft") என்பவர் இந்த அணுகுமுறையைக் கையாளுகின்றார்.

மேலும், இந்த அணுகுமுறையில் மனிதரின் பாவ நிலையும் அந்நிலையிலிருந்து விடுதலை பெற வேண்டும் என்ற ஏக்கமும் கருத்தில் கொள்ளப்பட்டு, அத்தகைய விடுதலையைக் கொடுப்பவரே கடவுள் என்னும் பெயரால் அறியப்படுகிறார் என்பதும் ஏற்கப்படுகிறது. எ.டு.: யோனத்தான் எட்வர்ட்சு ("Jonathan Edwards")
விவிலியமும் அறிவியலும் ஒன்றுக்கொன்று முரணானவை அல்ல என்னும் அடிப்படையில் இத்தன்விளக்கம் அமைகிறது. மேலும் அறிவியல் உண்மைகள் விவிலிய உண்மையை ஆதரிக்கின்றன என்பதும் இக்கொள்கையின் அம்சமாகும்.

[[கத்தோலிக்க திருச்சபையின் மறைக்கல்விநூல்]] கூற்றுப்படி,

மரீன் மெர்சேன் ("Marin Mersenne") என்னும் அறிஞர் வான்வெளி பொறியியல் தத்துவங்களை ஆய்ந்து, அவை கடவுள் நம்பிக்கையை ஆதரிப்பதைத் தம் கிறித்தவ தன்விளக்க ஆய்வுகளில் காட்டியுள்ளார்.சீனா சென்று கிறித்தவத்தைப் பரப்பிய கிறித்தவ அறிஞரான மத்தேயோ ரிச்சி ("Matteo Ricci") (1552–1610) என்பவரும் கிறித்தவ நம்பிக்கையும் அறிவியலும் ஒன்றோடொன்று இணைந்துபோவதை விளக்கியுள்ளார்.

நவீன காலத்தில் [[பெரு வெடிப்புக் கோட்பாடு]] என்னும் அறிவியல் முற்கோள் கிறித்தவக் கொள்கையை ஆதரிப்பதாகக் காட்டப்படுகிறது.

இப்பிரபஞ்சமும் மனிதரும் எவ்வாறு தோன்றினர் என்பதை விளக்குகின்ற அறிவியல் அறிவும், அதே பொருள்பற்றி விவிலியம் கூறுகின்ற கருத்தும் ஒன்றுக்கொன்று முரண் அல்ல என்று பல கிறித்தவ தன்விளக்க ஆசிரியர்கள் நிலைநாட்டுகின்றனர். "இறை அடிப்படைக் கூர்ப்புக் கொள்கை" ("Theistic Evolution") தரும் விளக்கப்படி, இப்பிரபஞ்சத்தில் முதன்முதலாக உயிர் தோன்றி, எளிய அமைப்பிலிருந்து படிப்படியாக அதிகமான வளர்ச்சி அடைந்து, பண்பட்டு, மேம்பட்டு, கூர்ப்பு முறையில் முன்னேறியது. இந்த விளக்கம் விவிலியத்தில் காணப்படுகின்ற "படைப்பு வரலாறு" பற்றிய போதனையை எவ்விதத்திலும் மறுப்பதில்லை. கடவுள் எப்போதுமே "படைப்பின் கடவுளே." அவருடைய படைப்புத் திறனின் கீழேயே பிரபஞ்சமும் மனிதரும் வளர்ந்து கூர்ப்பு முறையில் முன்னேறிவந்துள்ளனர். இக்கருத்தை டெனிசு லமூரோ ("Denis Lamoureux") என்னும் அறிஞர் தமது "Evolutionary Creation: A Christian Approach to Evolution" என்னும் நூலில் விளக்குகிறார்

பியேர் தையார் தே ஷார்தேன் ("Pierre Teilhard de Chardin") என்னும் அறிஞர் இருபதாம் நூற்றாண்டில் அறிவியல் உண்மைகள், குறிப்பாகக் [[கூர்ப்புக் கொள்கை]] ([[படிவளர்ச்சிக் கொள்கை]]) அளிக்கும் அறிவியல் உண்மைகள் விவிலியத்தில் பிரபஞ்சத்தைப் படைக்கின்ற கடவுள் கொள்கையோடு இணைந்து போவதே என்று காட்டினார்.ஆனால் அவர் முன்மொழிந்த கருத்து கத்தோலிக்க திருச்சபை அதிகாரிளுக்கு அவ்வளவு ஏற்புடையதாகத் தோன்றவில்லை.

இந்த அணுகுமுறையில் மூன்று வகைகள் உள்ளன. பூமி மிக அண்மைக் காலத்தில் படைக்கப்பட்டது எனும் கருத்து; பூமி பல மில்லியன் ஆண்டுகளுக்கு முன் படைக்கப்பட்டது என்னும் கருத்து; இறைத் தொடர்புடைய கூர்ப்புக் கொள்கை.



இவர்கள் தரும் ஒரு சில விளக்கங்கள்:
1) திருப்பாடல்கள் 90:4: "ஏனெனில், ஆயிரம் ஆண்டுகள், உம் பார்வையில் கடந்துபோன நேற்றைய நாள் போலவும் இரவின் ஒரு சாமம் போலவும் உள்ளன."
2) 1 பேதுரு 3:8: "அன்பார்ந்தவர்களே, நீங்கள் ஒன்றை மறந்துவிட வேண்டாம். ஆண்டவரின் பார்வையில் ஒரு நாள் ஆயிரம் ஆண்டுகள் போலவும், ஆயிரம் ஆண்டுகள் ஒரு நாள் போலவும் இருக்கின்றன."
இங்கே, ஆயிரம் என்னும் எண் "மிக நீண்ட காலத்தைக் குறிக்கும் எண்" எனப் பொருள் கொள்ளப்படலாம். அவ்வாறெனில் இந்த எண்களை உருவகமாகக் கொள்ள வேண்டுமே அன்றி, எழுத்துக்கு எழுத்து என்று விளக்கலாகாது.
3) ஹியூ ராஸ் ("Hugh Ross") போன்ற சில அறிவியல் அறிஞர்கள் தரும் விளக்கப்படி, "நாள்" என்பதைக் குறிக்கின்ற "யோம்" ("yom") என்னும் எபிரேயச் சொல்லுக்கு "பகல் நேரம்", "24 நான்கு மணி நேரம்", "நெடுங்காலம்" போன்ற பல பொருள்கள் உண்டு. எனவே, ஆறு நாள்களில் படைப்பு நிகழ்ந்தது என்பதை ஆறு நெடுங்காலங்களில் படைப்பு நிகழ்ந்தது என்று கொண்டு, அச்செய்தியை அறிவியல் தகவலோடு இசைவுறப் பொருத்திப் பொருள் தர முடியும் என்று அவர் கருத்துத் தெரிவிக்கிறார்.

சில அறிஞர்கள், கிறித்தவ தன்விளக்கம் விவாதங்களின் அடிப்படையிலோ வரலாற்றுச் செய்திகளின் அடிப்படையிலோ தரப்படுவதல்ல என்றும், ஒவ்வொருவரின் உள் அனுபவத்திலேயே அது நிகழ்கிறது என்றும் கூறுவர்.

[[பகுப்பு:கிறித்தவ இறையியல்]]

</doc>
<doc id="193262" url="https://ta.wikipedia.org/wiki?curid=193262" title="அதிர்வு">
அதிர்வு

அதிர்தல் ("Vibration") என்பது ஒரு இயந்திரவியல் கோட்பாடு. நீளும் தன்மையுடைய சுருள்வில் அல்லது சுழல்தண்டின் மீது விசை செயல்படும்போது அல்லது விசை நிறுத்தப்படும்போது ஏற்படும் சமநிலை, அதிர்வு எனப்படும். இதற்கு காரணம் விசை செயல்படும்போது சுருள்வில்லின் மீது ஏற்படும் திரிபு ஆற்றலே (Strain Energy) ஆகும்.

அதிர்வு காலம்
அடுத்தடுத்த இரண்டு அதிர்வுகளுக்கு இடைப்பட்ட கால இடைவெளி அதிர்வு காலம் எனப்படும். இதன் அலகு நொடி ஆகும்.

சுழற்சி:
ஒரு முழுமையான அதிர்வு சுழற்சி எனப்படும்

அதிர்வெண்:
ஒரு நொடிக்கு எடுத்துக்கொள்ளபடும் சுழற்சியின் அளவு அதிர்வெண் எனப்படும். இதன் அலகு ஹெர்ட்ஸ் எனப்படும்.

இயல்பு அதிர்வு:
சுருள்வில் இடப்பெயர்சி அடைந்ததற்கு பின் எந்தவொரு புறவிசையும் செலுத்தபடவில்லையெனில் அதுவே இயல்பு அதிர்வு எனப்படும்

விசை அதிர்வு:
சுருள்வில் இடப்பெயர்சி அடைந்ததற்கு பின் புறவிசையும் செலுத்தப்பட்டால் அதுவே விசை அதிர்வு எனப்படும்.

தணித்த அதிர்வு:
ஒவ்வொரு சுழற்சிக்கு பின்னும் அதிர்வின் வீச்சு குறைந்துகொண்டே வந்தால் அது தணித்த அதிர்வு எனப்படும்.

நீளவாக்கு அதிர்வு ( Longitudinal Vibration ):
சுழல்தண்டின் அச்சிற்கு நேரான திசையில் துகளானது அதிவடைந்தால் அது 
நீளவாக்கு அதிர்வு எனப்படும்.இம்முறையில் நீள்தகைவும் ( Tensile Stress )இறுக்கதகைவும் ( Compressive Stress ) மாறி மாறி ஏற்படும்.

குறுக்கீட்டு அதிர்வு ( Transverse Vibration ):
சுழல்தண்டின் அச்சிற்கு செங்குத்து திசையில் துகளானது அதிவடைந்தால் 
அது குறுக்கீட்டு அதிர்வு எனப்படும். இம்முறையில் வளைவுதகைவு ( Bending Stress) உருவாகும்


</doc>
<doc id="193291" url="https://ta.wikipedia.org/wiki?curid=193291" title="பூர்ணியா மாவட்டம்">
பூர்ணியா மாவட்டம்

பூர்ணியா மாவட்டம் (Purnia district) பீகாரின் 38 மாவட்டங்களுள் ஒன்று. இம்மாவட்டத்தின் தலைநகர் பூர்ணியா நகரம் ஆகும். இம்மாவட்டம் கங்கைக் கரையிலிருந்து வடக்கு நோக்கி விரிவடைந்துள்ளது. மேலும் இம்மாவட்டம் அடங்கிய பகுதி பீகாரின் பூர்ணியா பிரிவின் கீழ் வருகிறது.

முகலாயர்களின் காலகட்டத்தில் இது ராணுவ கேந்திரமாக இருந்தது. இதனுடைய வருவாய் முழுவதும் இதன் எல்லையைப் பாதுகாக்கவே பயன்படுத்தப்பட்டது. வடகிழக்குப் பகுதி பழங்குடியினரிடமிருந்து வரும் அச்சுறுத்தல்களைச் சமாளிக்க எப்போதும் இது ராணுவ கேந்திரமாகவே இருந்து வந்துள்ளது. பூர்ணியாவில் நகரத்தில் நடக்கும் துர்கா பூஜை சிறப்பு வாய்ந்தது. பூர்ணியா என்ற பெயரில் மாதா பூரண் தேவி கோவில் ஒன்று இங்கு உள்ளது. அக்கோவிலின் பெயராலே இந்நகருக்கு பூர்ணியா என்ற பெயர் வந்தது.

இம்மாவட்டம் 3,229 சதுர கிலோமீட்டர்கள் பரப்பளவு கொண்டது., இது சாலமன் தீவுகளின் மகிரா தீவின் பரப்பளவிற்கு இணையானதாகும். இப்பகுதி வழியாக இமயமலையிலிருந்து உற்பத்தியாகும் பல ஆறுகள் பாய்ந்தோடுவதால் இங்கு விவசாயம் சிறப்பாக நடைபெறுகிறது. கோஸி, மகாநந்தா, சுவாரா, காளி, பனார் மற்றும் கோலி ஆகிய ஆறுகள் இவ்வழியாகச் செல்கின்றன.

இங்கு பெரும்பாலும் விவசாயமே முக்கியத் தொழில். தானியங்கள், கோதுமை, அரிசி, காய்கறிகள் மற்றும் தர்பூசணி ஆகியவை முக்கியப்பயிர்களாகும். 2006 ஆம் ஆண்டு பஞ்சாயத்துராஜ் அமைச்சரவை பூர்ணியா மிகவும் பிற்படுத்தப்பட்ட 250 மாவட்டங்களில் ஒன்று என வகைப்படுத்தி நிதி உதவி அளித்தது.

பூர்ணியா மாவட்டம் நான்கு பிரிவுகளாகப் பிரிக்கப்பட்டுள்ளது. 
அவை:

இவை மேலும் 14 வட்டங்களாகப் பிரிக்கப்பட்டுள்ளன:

2011 ஆம் ஆண்டின் மக்கட்தொகைக் கணக்கெடுப்பின் படி இம்மாவட்டத்தில் 36,73,127 பேர் வசிக்கின்றனர். மக்கள் அடர்த்தி ஒரு சதுரகிலோமீட்டருக்கு 1,014 பேர் ஆகும்.மக்கட்தொகை பெருக்க விகிதம் 28.66 % ஆகும். ஆண்பெண் விகிதம் 1000 ஆண்களுக்கு 930 பெண்கள். இவ்விட மக்களின் கல்வியறிவு 64.49 % ஆகும். இது இந்திய நாட்டின் கல்வியறிவை விட அதிகமாகும்.


</doc>
<doc id="193341" url="https://ta.wikipedia.org/wiki?curid=193341" title="புனலூர்">
புனலூர்

புனலூர் (Punalur) நகரம் இந்தியாவின் கேரளா மாநிலத்தில் கொல்லம் மாவட்டத்தில் அமைந்துள்ளது. இது தமிழக-கேரள எல்லையில் அமைந்துள்ள நகரம் ஆகும். இது கல்லடா ஆற்றங்கரையில் அமைந்துள்ளது. இந்த ஊரின் பெயரான புனலூர் என்பது இரண்டு தமிழ் சொற்களிலிருந்து வந்தது. தண்ணீர் ஊர் என்பது இதன் பொருள் ஆகும் ( புனலூர்=புனல்+ஊர்: புனல்-தண்ணீர், ஊர்- ஊர்). இது கொல்லம் நகரத்திலிருந்து 45 கிலோமீட்டர்கள் கிழக்கு திசையிலும் மாநிலத் தலைநகரான திரிவனந்தபுரத்திலிருந்து 75 கிலோமீட்டர்கள் வடகிழக்கு திசையிலும் அமைந்துள்ளது. இந்நகரம் பத்தனாபுரம் தாலுகாவின் தலைநகராகவும் விளங்குகிறது. இது மேற்குத் தொடர்ச்சி மலையின் அடிவாரத்தில் அமைந்துள்ளது. இதை மேற்குத் தொடர்ச்சி மலையின் நுழைவாயில் என்றும் சொல்வர்.

இது கொல்லம் மாவட்டத்தின் இரண்டாவது பெரிய நகரம் ஆகும் . மேலும் தென் கேரளத்தின் 5 வது பெரிய நகரமும் ஆகும். புனலூர் காகித ஆலைகளுக்கு புகழ் பெற்றது. கேரளாவின் முதல் தொழிற்சாலையான புனலூர் காகித ஆலை 1850-ல் நிர்மாணிக்கப்பட்டது. திருவாங்கூர் ஆட்சிக் காலத்தில் கொல்லம் மாவட்டத்திற்கும் தமிழகத்தின் செங்கோட்டை நகருக்குமான போக்குவரத்திலும், வணிகத்திலும் புனலூர் முக்கியப் பங்கு வகித்தது. புனலூர் பஞ்சாயத்து 1972 ஆம் ஆண்டில் நகராட்சியாக மாற்றம் பெற்றது.

புனலூர் கடல் மட்டத்திலிருந்து 56 மீட்டர்கள் உயரத்தில் உள்ளது. கல்லடா ஆற்றைச் சார்ந்து பல சுற்றுலாப் பகுதிகள் இருக்கின்றன. இங்கிருந்து செங்கோட்டை செல்லும் தேசிய நெடுஞ்சாலை 208 ( NH 208 ) 20 கிலோமீட்டர்கள் தொலைவில் கேரளாவின் முதல் சுற்றுச்சூழல் சுற்றுலாத் திட்டம் அமைந்துள்ளது. மேலும் பாலருவி இந்நகரிலிருந்து 35 கிலோமீட்டர்கள் தொலைவில் அமைந்துள்ளது.

இது மேற்குத் தொடர்ச்சி மலையின் அருகில் அமைந்திருந்தாலும் கேரளாவின் வெப்பமான பகுதிகளுள் ஒன்று. கோடைக்காலத்தில் அதிகபட்ச வெப்பநிலை 44 ° செல்சியசு (44 °C ) ஆகும். பொதுவாக ஜனவரி-பிப்ரவரி மாதங்களில் மேகமூட்டமான நாட்களில் குறைந்த அளவாக 15° செல்சியசும் (15 °C ), மார்ச்-ஏப்ரல் மாதங்களில் அதிகபட்சமாக 40° ( 40 °C ) செல்சியசும் இருக்கும்.

இந்நகரின் முக்கிய விவசாய விளைபொருட்கள் ரப்பர் மற்றும் மிளகு ஆகும். மலைப் பொருட்கள், அன்னாசிப்பழம், மரத்தடி போன்றவை பிற உற்பத்திப் பொருட்களாகும். 1888 -ல் ஜெர்மனி நாட்டால் நிர்ணயிக்கப்பட்ட புனலூர் காகித ஆலை 1987 முதல் தொழிலாளர் பிரச்சனையால் மூடப்பட்டுள்ளது. பின்னர் பிப்ரவரி 2011 -ல் கேரள அரசுக்கும் புதிய நிர்வாகத்திற்கும் இடையே நடைபெற்ற சட்டபூர்வ ஒப்பந்தத்தின் படி அதை மீண்டும் இயக்குவதற்கான பணிகள் நடைபெற்று வருகின்றன.


</doc>
<doc id="193345" url="https://ta.wikipedia.org/wiki?curid=193345" title="கல்லடையாறு">
கல்லடையாறு

கல்லடா ஆறு (Kallada River) இந்தியாவிலுள்ள கேரளாவின் கொல்லம் மாநிலத்தில் ஓடுகிறது. இது பொன்முடி அருகில் உள்ள குளத்துபுழா மலையில் உருவாகி 121 கிலோமீட்டர்கள் பயணித்து அஸ்தமுடி ஏரியை அடைகிறது. இது கடந்து செல்லும் சில முக்கிய இடங்கள் புனலூர், பத்தனாபுரம், குன்னத்தூர் மற்றும் கல்லடா ஆகும். பாலருவியும் கல்லடா ஆற்றில் இணைகிறது.


</doc>
<doc id="193347" url="https://ta.wikipedia.org/wiki?curid=193347" title="நேரு கோப்பை படகுப் போட்டி">
நேரு கோப்பை படகுப் போட்டி

நேரு கோப்பை படகுப் போட்டி (Nehru Trophy Boat Race) இந்தியாவின் கேரளா மாநிலத்தில் ஆலப்புழா எனும் இடத்தில் வருடந்தோறும் ஆகஸ்டு மாதம் இரண்டவது சனிக்கிழமையன்று நடைபெறும். இதை வள்ளங்களி (வள்ளம்-படகு , களி-விளையாட்டு) என்றும் மலையாளம் மொழியில் சொல்வர். இதன் அர்த்தம் படகு விளையாட்டு என்பதாகும். இந்நிகழ்சியின் புகழ்பெற்ற போட்டி என்பது பாம்புப் படகுப்போட்டி ஆகும். இதனை மலையாளத்தில் "சுண்டான் வள்ளம்" என்று அழைப்பர். இது ஒரு முக்கியமான சுற்றுலா நிகழ்வாக அமைகிறது. பல்வேறு நாட்டைச் சேர்ந்த சுற்றுலாப் பயணிகள் இதைக் கண்டு ரசிக்க வருவர். 

பாம்புப் படகுப் போட்டி தவிர சுருளான் படகு, இருட்டுக்குதி படகு, ஓடிப் படகு, வைப்புப் படகு, வடக்கே ஓடும் படகு மற்றும் சிறிய படகு எனும் பெயர்களிலும் போட்டிகள் நடைபெறுகின்றன. இப்போட்டிகள் 1952 ஆம் ஆண்டு முதல் நடைபெற்று வருகின்றன. 1952 ஆம் ஆண்டில் இந்திய பிரதமராக இருந்த நேரு அவர்கள் கேரளாவிற்குச் செல்லும் போது முன் கூட்டியேத் திட்டமிடாத முதல் போட்டி நடைபெற்றது. அதில் வெற்றி பெற்றவர்களுக்கு நேரு பரிசு வழங்கினார். அதன் பின் ஒவ்வொரு வருடமும் இப்போட்டி அவரின் பெயராலே நடந்து வருகிறது. இப்போட்டியில் வெற்றி பெறுபவர்கள் திருவாங்கூர் கொச்சி சமூகத்தில் நல்ல மரியாதையையும் அந்தஸ்தையும் பெறுவர்.

இணையதளம்


</doc>
<doc id="193382" url="https://ta.wikipedia.org/wiki?curid=193382" title="பூர்ணியா">
பூர்ணியா

பூர்ணியா என்பது பீகாரின் பூர்ணியா மாவட்டத்தில் உள்ள நகரம். இது இந்த மாவட்டத்தின் தலைநகரம் ஆகும்.




</doc>
<doc id="193418" url="https://ta.wikipedia.org/wiki?curid=193418" title="வெப்படை">
வெப்படை

வெப்படை (Veppadai), இந்தியாவின் தமிழ்நாடு மாநிலத்தில் அமைந்துள்ள நாமக்கல் மாவட்டம் திருச்செங்கோடு வட்டம், பள்ளிபாளையம் ஊராட்சி ஒன்றியம் இலந்தைக்குட்டை ஊராட்சியில் இருக்கும் கிராமம் ஆகும். 
விசைத்தறிக் கூடங்களும் நூற்பாலைகளும் நிறைந்த ஊர். வெப்படை முனியப்பன் கோயில் பிரசித்தி பெற்ற ஆன்மீகத் தலம்.



</doc>
<doc id="193431" url="https://ta.wikipedia.org/wiki?curid=193431" title="6 மெழுகுவத்திகள்">
6 மெழுகுவத்திகள்

6 மெழுகுவத்திகள் செப்டம்பர் 20, 2013 அன்று வெளிவந்த தமிழ்த் திரைப்படம். குழந்தைக் கடத்தலை மையமாகக் கொண்டது. ஷாம் கதாநாயகனாக நடித்தார். வி. இஜட். துரை இயக்கினார்.

அபி&அபி நிறுவனத்துக்காக நிஜாமுதீன் மதீன் தயாரித்த படம். ஸ்டுடியோ9 இதை வெளியிட்டது. 2010ல் இதன் தயாரிப்பு வேலைகள் ஆரம்பிக்கப்பட்டன. தயாரிப்பாளர் விலகிக்கொண்டமையால் படம் நடுவில் நிறுத்தப்பட்டது. மீண்டும் நீண்ட தாமதத்துக்குப்பின் படப்பிடிப்புப் பணிகள் ஆரம்பமாகி 2011 டிசம்பரில் முடிவடைந்தது. 

பொழுதுபோக்கு அம்சங்கள் இல்லாத காரணத்தால் வணிகம் ஆகாது இருந்த படம் நெடுநாள் காத்திருப்புக்குப் பின்பு 2013 செப்டெம்பர் 20ல் வெளியாகியது. சிறந்த திரைப்படம் என்று விமர்சகர்களால் பாராட்டப்பட்டது. குறிப்பிடத்தக்க வணிகவெற்றியையும் பெற்றது.

6 மெழுகுவத்திகள் ஜெயமோகனின் ஏழாம் உலகம் நாவலில் குழந்தைக் கடத்தல் கும்பல் பற்றி வரும் ஓர் அத்தியாயத்தின் விரிவாக்கப்பட்ட வடிவம். தன் மகனை அவனுடைய ஆறாவது பிறந்தநாள் அன்று கடற்கரையில் தவறவிடும் ஒரு தந்தை அக் குழந்தையைத் தேடிச் செல்கிறார். குழந்தைக் கடத்தல்காரர்களைத் தேடித்தேடிச் சென்று கடைசியில் குழந்தையைக் கண்டுபிடிக்கிறார்




</doc>
<doc id="193437" url="https://ta.wikipedia.org/wiki?curid=193437" title="சாந்தலிங்க இராமசாமி அடிகளார்">
சாந்தலிங்க இராமசாமி அடிகளார்

சாந்தலிங்க இராமசாமி அடிகளார் என்பவர் கோயம்புத்தூர் மாநகரின் அருகில், நொய்யல் ஆற்றங்கரையில் கீழை சிதம்பரம் என்று அழைக்கப்படும் 400 வருடப் பழமையான திருக்கயிலாய மரபு மெய்கண்டார் வழிவழிப் பேரூராதீனத்தின் குருமுதல்வராக இருக்கிறார். மற்றும் உதகை அருள்மிகு ஆலமர்செல்வர் திருமடத்தின் ஆறாவது குருமகா சந்நிதானமாகவும் திகழ்ந்து வருகிறார். கொங்கு நாட்டின் சமய சமுதாய வளர்ச்சிக்கும், கல்வி வளர்ச்சிக்கும் இவர் பெருந் தொண்டாற்றி வருகின்றார். சென்னைப் பல்கலைக் கழகத்தின் ஆட்சிக் குழு உறுப்பினராக (1972 - 1978) இவர் பணியாற்றினார். அப்போது தமிழ் மொழி வாயிலாகவே அனைத்து அலுவல்களும் நிகழவேண்டும் என்பதில் பேரார்வம் கொண்டு தமிழ்க் கல்லூரிகளில் இளங்கலை இலக்கியப் பாடத்தைக் கொண்டுவந்து தமிழ்க் கல்லூரிகளைக் கலைக்கல்லூரிகளுக்கு இணையான நிலைக்கு உயர்த்தினார். 90 வயதினை எட்ட இருக்கும் இவர், இவ்வயதிலும் தமிழ்ப்பயிற்றுமொழி, தமிழ்வழிபாட்டுமொழி ஆகியவற்றிற்காகக் குரல் கொடுத்து வருகிறார்.



</doc>
<doc id="193444" url="https://ta.wikipedia.org/wiki?curid=193444" title="த. கோடப்பிள்ளை">
த. கோடப்பிள்ளை

புலவர் த.கோடப்பிள்ளை என்பவர் தமிழ் எழுத்தாளர் ஆவார்

கோடப்பிள்ளை திருச்சிராப்பள்ளி மாவட்டம் சாலக்காடு என்னும் ஊரில் பிறந்தார். இவரின் தந்தை பெயர் தம்மனான் மற்றும் தாய் பெயர் வள்ளியம்மை ஆகும். திருவையாறு அரசர் கல்லூரியில் தமிழ் பயின்றார். திருச்சிராப்பள்ளி, நெய்வேலி, கல்லக்குடி தால்மியாபுரம் ஆகிய இடங்களிலுள்ள உயர்நிலைப் மேல்நிலைப்பள்ளிகளில் 30 ஆண்டு காலம் தமிழ்ப் பணிபுரிந்தவர்.

கல்லூரியில் படிக்கும் காலத்திலேயே நாடகம் எழுதும் போட்டியில் பரிசு பெற்றவர். இளமையிலிருந்தே பல நாடகங்களை எழுதியவர். வானொலியில் பல நாடகங்களை ஒலிபரப்பியவர். இவர் சுமார் 31 நாடகங்களை எழுதியுள்ளார்.கதை,கட்டுரை, கவிதை, ஆய்வுக் கட்டுரைகள் என பலவும் படைத்துள்ளார். மேடைச் சொற்பொழிவாற்றலும் மிக்கவர். தமிழ் எழுத்துச் சீர்திருத்தம் பற்றிக் கோலாலம்பூர் ஆறாவது உலகத் தமிழாராய்ச்சி மாநாட்டில் கட்டுரையைப் படித்து, அதை நூலாக வெளியிட்டவர். உலகத தமிழார் மாநாடுகளிலும் ஆராய்ச்சிக் கட்டுரைகள் படித்துள்ளார். 

அன்புத்தங்கை, அம்மை ஆண்டாள், தமிழ் எழுத்தமைப்பு, வான்வழி வள்ளுவம், மருத நாயகம் என்னும் கம்மந்தன் பூசுபுகான், வான்வழி விருந்து, வான்வழி நாடகங்கள், நாடக நருமலர்கள், சிந்தனைச் செல்வர் சாக்கரட்டீஸ், எளிமைத் தமிழ், தமிழ்ப்பூக்கள், பூவே பூவே, மனக்குரங்கு, கோடப்பிள்ளை குறள் ஆவேரா உரை/ கதிரேசனார் உரை நடைச்சிறப்பு ஆகிய நூலகளைப் படைத்துள்ளார்.


</doc>
<doc id="193464" url="https://ta.wikipedia.org/wiki?curid=193464" title="பழனி விரைவுத் தொடருந்து">
பழனி விரைவுத் தொடருந்து

பழனி அதிவிரைவுத் தொடருந்து அல்லது சென்னை சென்ட்ரல்-பழனி அதிவிரைவு தொடருந்து (வண்டி எண்: 22651) (ஆங்கிலம்: Chennai Central-Palani Supper Fast Express) என்பது சென்னை சென்ட்ரல் சந்திப்பு தொடருந்து நிலையத்திலிருந்து பழனிக்கும், பழனியிலிருந்து சென்னை சென்ட்ரலுக்கும் (வண்டி எண்: 22652) என்று இரு வழித்தடங்களில் இயங்கும் ஒரு விரைவுத் தொடருந்தாகும். 551 கி.மீ பயணத் தொலைவு கொண்ட இந்தத் தொடருந்துச் சேவை செப்டம்பர் 2, 2013 முதல் அறிமுகம் செய்யப்பட்டு நாள்தோறும் இயங்கிக் கொண்டிருக்கிறது. இந்தத் தொடருந்து பழனிக்கும் திண்டுக்கல்லுக்கும் இடையே சத்திரப்பட்டி, ஒட்டன்சத்திரம், அக்கரைப்பட்டி, திண்டுக்கல் வரையிலும் சாதாரண பயணிகள் தொடருந்தாகவும் திண்டுக்கல்லிலிருந்து விரைவுத் தொடருந்தாகவும், கரூர், நாமக்கல், ராசிபுரம், சேலம், ஜோலார்பேட்டை, குடியாத்தம், காட்பாடி, அரக்கோணம், பெரம்பூர் போன்ற ஊர்களில் நிறுத்தங்களாகக் கொண்டுள்ளது. இந்தத் தொடருந்து 17 பெட்டிகளில் இரண்டாம் வகுப்பு 3 அடுக்கு படுக்கை, குளிர்சாதன 2 அடுக்கு, 3அடுக்குப் படுக்கை மற்றும் இரண்டாம் வகுப்பு இருக்கை போன்றவைகளை உள்ளடக்கமாகக் கொண்டு 1,240 பயணயிடங்களைக் கொண்டுள்ளது. இதன் தொடக்கவிழா திண்டுக்கல் தொடருந்து நிலையத்தில் திண்டுக்கல் பாராளுமன்ற உறுப்பினர் என். எஸ். வி. சித்தன், முன்னாள் அமைச்சர் ஐ. பெரியசாமி, மாவட்ட ஆட்சியர் வெங்கடாசலம் ஆகியோர் கொடியசைக்க தொடருந்து சேவை துவக்கி வைக்கப்பட்டது.



</doc>
<doc id="193471" url="https://ta.wikipedia.org/wiki?curid=193471" title="பொட்டாசியம் பைகார்பனேட்டு">
பொட்டாசியம் பைகார்பனேட்டு

பொட்டாசியம் பைகார்பனேட்டு ("Potassium bicarbonate") என்பது ஒரு நிறமற்ற, மணமற்ற, சிறிதளவு காரத்தன்மையும் கொண்ட உப்பாகும்.

பொட்டாசியம் பைகார்பனேட்டின் பிரிகை 100 °செ இற்கும் 120 °செ. இற்கும் இடையில் நடைபெறுகிறது:

மேற்கண்ட சமன்பாட்டை தலைகீழாக மாற்றி பொட்டாசியம் பைகார்பனேட் தயாரிக்கப்படுகிறது.: பொட்டாசியம் கார்பனேட்டை காபனீரொக்சைட்டுடனும் நீருடனும் வேதிவினை அடைய விடும் போது பொட்டாசியம் பைகார்பனேட்டு கிடைக்கிறது.


</doc>
<doc id="193487" url="https://ta.wikipedia.org/wiki?curid=193487" title="தீ உறங்கும் காடு (நூல்)">
தீ உறங்கும் காடு (நூல்)

தீ உறங்கும் காடு எனும் கவிதை நூல் டெம்மி அளவில், சர்வதேசத் தர புத்தக எண் ISBN 978-93-81099-41-4 கொண்டு 108 பக்கங்களில் திருச்சி, உயிர் எழுத்து பதிப்பகம் வழியாக வெளியிடப்பட்டுள்ளது.

தேனி மாவட்டத்திலுள்ள அனுமந்தன்பட்டி எனும் ஊரில் பிறந்து, திண்டுக்கல் மாவட்டம், அய்யம்பாளையம் எனும் ஊரில் வசித்து வருபவர். உயிர் எழுத்து, காலச்சுவடு, தீராநதி, புதியபார்வை போன்ற இலக்கிய இதழ்களில் இவரது கவிதைகள் அடிக்கடி இடம் பெற்று வருகின்றன.

இக்கவிதை நூலுக்கு தக்கலை ஹெச். சி. ரசூல் முன்னுரை எழுதியிருக்கிறார்.

இந்நூலில் நூலாசிரியர் எழுதிய புதுக்கவிதைகள் இடம் பெற்றிருக்கின்றன.


</doc>
<doc id="193493" url="https://ta.wikipedia.org/wiki?curid=193493" title="இந்திய மாநில விலங்குகளின் பட்டியல்">
இந்திய மாநில விலங்குகளின் பட்டியல்

இந்திய மாநில விலங்குகளின் பட்டியல்:

இந்தியாவில் சில விலங்குகள் அழியும் நிலையில் உள்ளன. அவற்றில் சில பட்டியலில் உள்ளன.


</doc>
<doc id="193498" url="https://ta.wikipedia.org/wiki?curid=193498" title="அரைத்தொடர்ச்சி (கணிதம்)">
அரைத்தொடர்ச்சி (கணிதம்)

கணிதத்தில் அரைத்தொடர்ச்சி ("semicontinuity") என்பது நீட்டிக்கப்பட்ட மெய்-மதிப்புச் சார்புகளுக்கான பண்பாகும். ஒரு நீட்டிக்கப்பட்ட மெய்-மதிப்புச் சார்பு "f" ஆனது "x" என்ற புள்ளியில்: 


இச்சார்பு, "x" = 0 இல் மேல் அரைத்தொடர்ச்சியானது; ஆனால் கீழ் அரைத்தொடர்ச்சியானது அல்ல.



வலது அல்லது இடது தொடர்ச்சியற்ற சார்புகள், மேல் அல்லது கீழ் அரைத்தொடர்ச்சியானவையாக இருக்கலாம்.

எடுத்துக்காட்டுகள்:
இச்சார்பு "x" = 1 இல் இடது அல்லது வலது தொடர்ச்சியற்றதாக இருப்பினும் மேல் அரைத்தொடர்ச்சியானது. "x" = 1 இல் இச்சார்பின் இடப்பக்கமிருந்து எல்லைமதிப்பு 1 ஆகவும், வலப்பக்கமிருந்து அதன் எல்லைமதிப்பு 1/2 ஆகவும், அப்புள்ளியில் சார்பின் மதிப்பு 2 ஆகவும் உள்ளன. அதனால் இச்சார்பு "x" = 1 இல் இடது அல்லது வலது தொடர்ச்சியற்றது. எனினும் இப்புள்ளியில் மேல் தொடர்ச்சியானது.

"x" = 0 புள்ளியில் இச்சார்புக்கு இடது மற்றும் வலது எல்லை மதிப்புகள் இல்லையென்றாலும் இச்சார்பு மேல் அரைத்தொடர்ச்சியானது.

இடவியல் வெளி "X" இல் ஒரு புள்ளி "x". "f" : "X" → R ∪ {–∞,+∞} ஒரு நீட்டிக்கப்பட்ட மெய்-மதிப்புச் சார்பு.

என்றவாறு, ε > 0 இன் ஒவ்வொரு மதிப்பிற்கும் புள்ளி "x" இற்கு ஒரு அண்மையகம் "U" இருக்குமானால் இப்புள்ளியில் "f" மேல் அரைத்தொடர்ச்சியானதாகும்.

குறிப்பாக ஒரு அளவை வெளிக்கு இதனைப் பின்வருமாறு தரலாம்:

சார்பு "f", தனது ஆட்களத்தின் ஒவ்வொரு புள்ளியிலும் மேல் அரைத்தொடர்ச்சியானதாக இருந்தால்தான் அது மேல் அரைத்தொடர்ச்சியான சார்பாகும். ஒவ்வொரு α ∈ R க்கும் {"x" ∈ "X" : "f"("x") < α} என்ற கணம் திறந்த கணமாக இருந்தால், இருந்தால் மட்டுமே அச்சார்பு மேல் அரைத்தொடர்ச்சியானது.

என்றவாறு, ε > 0 இன் ஒவ்வொரு மதிப்பிற்கும் புள்ளி "x" இற்கு ஒரு அண்மையகம் "U" இருக்குமானால் இப்புள்ளியில் "f" கீழ் அரைத்தொடர்ச்சியானதாகும்.

குறிப்பாக ஒரு அளவை வெளிக்கு இதனைப் பின்வருமாறு தரலாம்:

சார்பு "f", தனது ஆட்களத்தின் ஒவ்வொரு புள்ளியிலும் கீழ் அரைத்தொடர்ச்சியானதாக இருந்தால்தான் அது மேல் அரைத்தொடர்ச்சியான சார்பாகும். ஒவ்வொரு α ∈ R க்கும் {"x" ∈ "X" : "f"("x") > α} என்ற கணம் மூடிய கணமாக இருந்தால், இருந்தால் மட்டுமே, அச்சார்பு கீழ் அரைத்தொடர்ச்சியானது.





இப்பொழுது "f" , ஒரு கீழ் அரைத்தொடர்ச்சியான சார்பு. அனைத்து "f" சார்புகளும் தொடர்ச்சியான சார்புகளாக இருந்தாலும், "f" தொடர்ச்சியான சார்பாக இருக்க அவசியமில்லை. 

ஒரு சீரான வெளியில் அமையும் ஒவ்வொரு கீழ் அரைத்தொடர்ச்சியான சார்பும் தொடர்ச்சியான சார்புகளின் தொடர்முறை ஒன்றின் மேன்மமாகவே அமைகின்றன. 


குவிவு பகுப்பாய்வில் பெரும்பாலும் சுட்டுச் சார்பு என்பது குவிவுப் பகுப்பாய்வின் சிறப்பியல்புச் சார்பையே குறிக்கும் என்பதால் குவிவுப் பகுப்பாய்வில், ஒரு மூடிய கணத்தின் சிறப்பியல்புச் சார்பு கீழ் அரைத்தொடர்ச்சியானதாகவும், ஒரு திறந்த கணத்தின் சிறப்பியல்புச் சார்பு மேல் அரைத்தொடர்ச்சியானதாகவும் இருக்கும்.




</doc>
<doc id="193505" url="https://ta.wikipedia.org/wiki?curid=193505" title="ஓடிப்போனவன் (புதினம்)">
ஓடிப்போனவன் (புதினம்)

ஓடிப்போனவன் என்பது க நவசோதி (கணபதிப்பிள்ளை நவசோதி) அவர்களால் எழுதப்பட்ட ஒரு சிறுவர் புதினம் ஆகும். இப்புதினம் கண்டி தமிழ் சங்கத்தினால் வெளியிடப்பட்டுள்ளது. இலங்கையின் முதல் சிறுவர் புதினம் இதுவென அந்தனி ஜீவா தனது பதிப்புரையில் குறிப்பிட்டுள்ளார்.


</doc>
<doc id="193507" url="https://ta.wikipedia.org/wiki?curid=193507" title="ஒரு விஞ்ஞானப் பார்வையிலிருந்து (நூல்)">
ஒரு விஞ்ஞானப் பார்வையிலிருந்து (நூல்)

ஒரு விஞ்ஞானப் பார்வையிலிருந்து என்பது சுஜாதா அவர்களால் எழுதப்பெற்ற நூலாகும். இந்நூலில் குவாண்டம் தத்துவத்தின் அடிப்படைச் சிந்தனைகளை குறிப்பிட்டுள்ளார். ஷிரோடிங்கர், டிப்ராக்ஸி, வான்நாய்மன், டிராக் போன்றவர்களின் கருத்துகளை இதில் குறிப்பிடவில்லை என்று எழுத்தாளர் கூறுகிறார். 



</doc>
<doc id="193518" url="https://ta.wikipedia.org/wiki?curid=193518" title="பெயரளவு வட்டி வீதம்">
பெயரளவு வட்டி வீதம்

பெயரளவு வட்டி வீதம் (Nominal interest rate) என்பது பொருளாதரத்திலும், நிதியியலிலும், பணவீக்க மதிப்பை கணக்கில் கொள்ளாமல் அல்லது கூட்டு வட்டி விளைவுகளைக் கணக்கில் கொள்ளாமல் கணிக்கப்படும் வட்டி வீதமாகும். பயனரால் நுகரப்படும் வட்டியல்லாது பெயரளவில் சொல்லப்படும் ஒரு வட்டி வீதமாகும். பெயரளவு வட்டி வீதத்துடன் பணவீக்கத்தைக் கழிப்பதன் மூலம் உண்மையான வட்டி விகிதத்தைப் (Real interest rate) பெறலாம். உதாரணத்திற்கு, பணவீக்கமும் பெயரளவு வட்டி வீதமும் சமமெனில் உண்மையான வட்டி வீதம் சுழியமாகும்.
ஆண்டொன்றிற்கு 10% வட்டியெனில் பெயரளவு வட்டி விகிதம் என்பது 10% ஆகும். ஆனால் இவ்வட்டி ஆண்டொன்றிற்கு இருமுறை வழங்கப்படுமானால் ஆண்டின் முடிவில் கிடைக்கப்படும் வட்டி 10.25% ஆகும், இது நடைமுறை வட்டி வீதம் (Effective interest rate) என்று அழைக்கப்படுகிறது.

0 மாதத்தில் மதிப்பு - 1000 ரூ
6 மாதத்தில் மதிப்பு - 1050 ரூ
12 மாதத்தில் மதிப்பு - 1102.5 ரூ

பெயரளவு வட்டி = 10%
நடைமுறை வட்டி = formula_1

பெயரளவு வட்டி வீதத்திற்கும், நடைமுறை வட்டி வீதத்திற்கும் உள்ள உறவை விளக்கும் சூத்திரம்.

r என்பது நடைமுறை வட்டிவீதம்
i என்பது பெயரளவு வட்டிவீதம்
n என்பது ஓர் ஆண்டிற்கு வட்டிக் கணக்கிடப்படும் தடவைகள்


</doc>
<doc id="193526" url="https://ta.wikipedia.org/wiki?curid=193526" title="திருமருகல்">
திருமருகல்

திருமருகல் (ஆங்கிலம்:"Thirumarugal") இந்தியாவின் தமிழ்நாடு மாநிலத்தில் அமைந்துள்ள நாகப்பட்டினம் மாவட்டத்தில், நாகப்பட்டினம் வட்டத்தில் அமைந்துள்ள ஒரு வருவாய் கிராமும் மற்றும் ஊராட்சி ஒன்றியமும் அந்த ஊராட்சி ஒன்றியத்தின் ஒரு ஊராட்சியும் ஆகும்.



</doc>
<doc id="193527" url="https://ta.wikipedia.org/wiki?curid=193527" title="செம்பனார் கோயில்">
செம்பனார் கோயில்

செம்பனார் கோயில் இந்தியாவின் தமிழ்நாடு மாநிலத்தில் அமைந்துள்ள நாகப்பட்டினம் மாவட்டத்தில், தரங்கம்பாடி வட்டத்தில் அமைந்துள்ள ஒரு கிராமம் மற்றும் ஊராட்சி ஒன்றியம் ஆகும்.



</doc>
<doc id="193533" url="https://ta.wikipedia.org/wiki?curid=193533" title="கஞ்சாநகரம்">
கஞ்சாநகரம்

கஞ்சாநகரம் தமிழ்நாடு, நாகப்பட்டினம் மாவட்டம் தரங்கம்பாடி வட்டத்திலுள்ள கிராமம். மிகப்பழமையான புராண வரலாற்றைத் தன்னகத்தேக் கொண்ட ஊர். இந்த ஊருடன் சேர்த்து அருகிலுள்ள வைத்தீஸ்வரன் கோயில், பெருமங்கலம், ஆனந்ததாண்டவபுரம், திருநன்றியூர் ஆகிய ஐந்து ஊர்களையும் ஆண்ட சோழ மன்னனின் குறுநிலத் தலைவன் மானக்கஞ்சாரநாயனார் ஆண்ட இடமாதலால் மானக்கஞ்சாரபுரம்-கஞ்சாரநாயனார் புரம் - கஞ்சாநகரம் என மருவிப் பெயர் பெற்றதாகச் செவிவழிச் செய்தி வழங்கி வருகிறது. இங்குள்ள காத்ர சுந்தரேசுவரர் கோயில் நாகப்பட்டின மாவட்டத்திலுள்ள முக்கியமான சிவாலயங்களில் ஒன்று. 63 நாயன்மார்களில் மானகஞ்சார நாயனார் பிறந்து முக்தி அடைந்த தலம் இது.


</doc>
<doc id="193546" url="https://ta.wikipedia.org/wiki?curid=193546" title="இணையக் கணினி நூலக மையம்">
இணையக் கணினி நூலக மையம்

இணையக் கணினி நூலக மையம் (OCLC, "Online Computer Library Center, Inc.") ஒரு "உலகின் தகவல் அணுக்கத்தை விரிவுபடுத்தவும் தகவலறிவதற்கான செலவுகளைக் குறைக்கவும் நோக்கமாகக் கொண்டு அமைக்கப்பெற்ற இலாபநோக்கற்ற, உறுப்பினர்களுக்கான, கணினி நூலகச் சேவை மற்றும் ஆய்வு அமைப்பாகும்". இது 1967இல் ஓகையோ கல்லூரி நூலக மையம், எனத் தொடங்கப்பட்டது. இந்த அமைப்பு தனது உறுப்பின நூலகங்களின் துணையுடன் உலகின் மிகப்பெரிய இணைய பொதுவணுக்கப் பட்டியலான வேர்ல்டுகேட்டை உருவாக்கி பராமரிக்கிறது. இந்த கூட்டுறவு அமைப்பின் உறுப்பினர்களாக 170 நாடுகளில் 72,000 நூலகங்களும் ஆவணக் காப்பகங்களும் அருங்காட்சியகங்களும் உள்ளன.



</doc>
<doc id="193557" url="https://ta.wikipedia.org/wiki?curid=193557" title="2013 மத்திய தரைக் கடல் புலம்பெயர்வு கப்பல் விபத்து">
2013 மத்திய தரைக் கடல் புலம்பெயர்வு கப்பல் விபத்து

2013 மத்திய தரைக் கடல் புலம்பெயர்வு கப்பல் விபத்து என்பது ("2013 Mediterranean Sea migrant shipwreck") அக்டோபர் 3, 2013 அன்று புலம்பெயர்வோரை ஏற்றிக் கொண்டு லிபியாவிலிருந்து இத்தாலிக்குச் சென்று கொண்டிருந்த ஒரு கப்பல் இத்தாலியின் "லாம்பெடுசா" எனும் தீவில் மூழ்கிய நிகழ்வைக் குறிக்கிறது. இதில் 134 பேர் உயிரிழந்தனர். 
இத்தாலியக் கடலோரக் காவல் படையினரால் உயிர்பிழைத்த 140 பேர் காப்பாற்றப்பட்டனர். மேலும், 500 பேர் படகில் இருந்ததாக நம்பப்படுகிறது. அந்தப் கப்பல் லிபியாவின் மிஸ்ரடாவிலிருந்து வந்தது எனவும் ஆனால் அதிலிருந்த புலம்பெயர்வோர் பலரும் சோமாலியாவையும் எரிட்ரியாவையும் சேர்ந்தவர்கள் எனவும் அறியப்படுகிறது.

கப்பல் பயணத்தைத் தொடங்குகையில் அதில் 500க்கும் மேற்பட்டோர் இருந்ததாக அறியப்படுகிறது. மேலும், அது லாம்பெடுசாவிலிருந்து கால் மைல் தூரம் சென்றதுமே அதன் பொறியில் (engine) கோளாறு ஏற்பட்டது அறியப்பட்டது. எனவே, அருகிலிருந்த கப்பல்களுக்கு அறிவிக்கும்பொருட்டு அப்படகில் ஒரு போர்வை பற்றவைக்கப்பட்டது. ஆனால், அது நிலைமையை மேலும் தீவிரமாக்கியது. அப்போர்வையின் தீயால் அங்கிருந்த பெட்ரோல் பற்றிக் கொண்டது. எனவே, கப்பல் மேலும் வேகமாக மூழ்கத் தொடங்கியது. நெருப்பிலிருந்துப் பிழைப்பதற்காக மக்களுள் பலரும் கடலில் குதித்தனர். மேலும், பலர் படகின் ஒரே இடத்தில் குவியத் தொடங்கினர். குறைந்தது 250 பேர் காணாமல் போனதாக அறிவிக்கப்பட்டது.

திருத்தந்தை பிரான்சிசு டுவிட்டரில் "லாம்பெடுசா கப்பல் விபத்தில் பாதிக்கப்பட்டோருக்காக கடவுளை நோக்கி வேண்டுதல் செய்யக்" கேட்டுக்கொண்டார். இத்தாலியப் பிரதமர் என்ரிக்கோ லெட்டா "ஒரு மிகப்பெரும் விபத்து" என்று டுவிட்டரில் கூறியுள்ளார். அகதிகளுக்கான ஐக்கிய நாடுகள் உயர் மேலாளர் (United Nations High Commissioner for Refugees) அன்டோனியோ குட்டெரெஸ் இத்தாலியக் கடலோரக் காவல் படையின் உடனடி செயல்பாட்டினைப் பாராட்டினார்.

இத்தாலியத் துணைப் பிரதமர் ஏஞ்செலினோ அல்ஃபானோ அகதிகளின் வருகையைச் சமாளிக்க ஐரோப்பிய உதவியை நாடி வேண்டுகோள் விடுத்துள்ளார். அதனை "ஐரோப்பிய துயரம்" என்றும் அறிவித்தார்.


</doc>
<doc id="193571" url="https://ta.wikipedia.org/wiki?curid=193571" title="திண்மவாரையன்">
திண்மவாரையன்

திண்மவாரையன் அல்லது ஸ்டீரேடியன் (steradian அல்லது squared radian) என்பது ஒரு திண்மக்கோண அளவினைக் (solid angle) குறிக்கப் பயன்படும் அலகு ஆகும். அனைத்துலக முறை அலகுகளில் திண்மக் கோளத்தின் அலகு திண்மவாரையன். இவ்வலகின் குறியீடு "sr".

குறிப்பிட்ட r அலகு ஆரமுள்ள கோளத்தின் மையத்தில், A = r பரப்பளவுள்ள அக்கோளத்தின் புறப்பரப்பின் ஒரு பகுதி ஏற்படுத்தும் கோணம் ஒரு திண்மவாரையன் ஆகும். 


</doc>
<doc id="193575" url="https://ta.wikipedia.org/wiki?curid=193575" title="மேகவழிக்கல்வி முறை">
மேகவழிக்கல்வி முறை

மேகவழிக்கல்வி முறை (கிளவுட் கம்ப்யூட்டிங், Cloud computing) யை இந்தியாவிலேயே முதன் முதலாக தமிழ்நாட்டின் தலைநகரான சென்னையில் எம்.ஜி.ஆர். நகரில் அமைந்துள்ள அரசு உயர்நிலைப்பள்ளியில் துவங்கி வைக்கப்பட்டுள்ளது.

மேகவழிக்கல்வி முறை என்பது மேகக் கணிமையின் மூலம் கணிமைத் திறனை இணையம் ஊடாக பெறக்கூடிய ஒரு ஏற்பாடு ஆகும். கணிமைத் திறன் தொழில்நுட்பம் தற்போதைய காலங்களில் மனித சக்திக்கு அப்பாற்பட்டு நேரத்தையும் காலத்தையும் சுருக்கி கல்வியை மேன்மைப்படுத்தும் விதமாக அமைந்து உதவுகிறது.

மேகவழி கணினியின் பயன்பாட்டு முறை தொழில் துறைக்கும், பாதுகாப்பு துறைக்கும் பல வழிகளில் பயன்பட்டு வருகிறது. இப்பயன்பாடு கல்விக்காக இந்தியாவிலேயே முதன்முறையாக தமிழகத்தில் அரசு பள்ளிகளில் வழங்கப்படுவது குறிப்பிடத்தக்கது. இதன் மூலம் அரசு பள்ளிகளின் தரம் உயரும் வாய்ப்பு உள்ளது. ஒரு ஊரில் அமைந்துள்ள பள்ளியில் நடக்கும் பாடத்தை வெகு தொலைவில் அமைந்துள்ள பள்ளியில் பயிலும் மாணவ மாணவிகளும் மேகவழிக்கணினி மூலம் அறிந்து கொள்ளலாம். இதன் மூலம் தரமான ஆசிரியர்களின் கற்பித்தல் எளிதில் அனைத்து பள்ளிகளுக்கும் அனைத்து மாணவர்களுக்கும் கிடக்கும்.

அரசு உயர்நிலைப்பள்ளி, எம்.ஜி.ஆர். நகர், சென்னை; அரசு மகளிர் உயர்நிலைப்பள்ளி, திருபெரும்புதூர் ஆகிய இரு பள்ளிகளில் முதன் முதலாக மேகவழிக் கணினிக் கல்வி துவங்கி வைக்கப்பட்டுள்ளது.


</doc>
<doc id="193581" url="https://ta.wikipedia.org/wiki?curid=193581" title="சிவண்">
சிவண்

சிவண் என்பது வழக்கிறந்த பண்டைய தமிழ்ச்சொற்களில் ஒன்று. சங்க இலக்கியங்களில் இது கையாளப்பட்டுள்ள பாங்கையும் பொருளையும் இந்த நிரலில் காணலாம்.


</doc>
<doc id="193582" url="https://ta.wikipedia.org/wiki?curid=193582" title="பாச்சூர் (திருச்சிராப்பள்ளி)">
பாச்சூர் (திருச்சிராப்பள்ளி)

பாச்சூர் (PACHUR ), இந்தியாவின் தமிழ்நாடு மாநிலத்தில் அமைந்துள்ள திருச்சிராப்பள்ளி மாவட்டம் மணச்சநல்லூர் வட்டம், மண்ணச்சநல்லூர் ஊராட்சி ஒன்றியம் கோவத்தகுடி ஊராட்சியில் இருக்கும் கிராமம் ஆகும். 

இங்கு பல இன மக்கள் வசித்து வருகிறார்கள்.

கோவில்கள்:-

புகழ்பெற்ற காத்தவராயன் கோயில்,
மாரியம்மன் கோவில்,
சிவன் கோவில்.

இந்த ஊர் அரிவாள் செய்யும் தொழிலுக்கு பெயர் பெற்றது.



</doc>
<doc id="193607" url="https://ta.wikipedia.org/wiki?curid=193607" title="இ. மகாதேவா">
இ. மகாதேவா

தேவன் - யாழ்ப்பாணம் (செப்டம்பர் 27, 1924 - டிசம்பர் 25, 1982) என்ற பெயரில் எழுதி வந்த இளையப்பா மகாதேவா ஈழத்து எழுத்தாளரும், பேச்சாளரும், ஆசிரியரும் ஆவார். யாழ்ப்பாணம் இந்துக் கல்லூரியின் ஆசிரியரான இவர் புதினங்கள், நாடகங்கள், சிறுகதைகள், அறிவியல் புதினங்கள், கட்டுரைகள் எனப் பலதும் எழுதி வந்தவர்.

தேவன் யாழ்ப்பாணம், நாவலர் வீதியில் வாழ்ந்து வந்தவர். இலண்டன் மெட்ரிக்குலேசன் சோதனையில் சித்தியடைந்த தேவன் தனது 19வது அகவையில் உடுவில் மான்ஸ் பாடசாலையில் ஆசிரியராகப் பணியில் சேர்ந்தார். பின்னர் மகரகமை ஆசிரியப் பயிற்சிக் கலாசாலையில் சேர்ந்து ஆசிரியப் பயிற்சி பெற்று, உரும்பிராய் இந்துக் கல்லூரியில் ஆசிரியராகச் சேர்ந்தார். பயிற்சியை முடித்த பின்னர் யாழ்ப்பாணம் இந்துக் கல்லூரியில் ஆசிரியர் பணியில் சேர்ந்தார். மனைவியின் பெயர் பரமேசுவரி, இசை ஆசிரியையாகப் பணியாற்றியவர். இவர்களுக்கு மூன்று ஆண், இரண்டு பெண் பிள்ளைகள். தேவன் தனது 58வது அகவையில் ஆசிரியப் பணியில் இருந்து ஓய்வு பெற்றார்.

தேவன் யாழ்ப்பாணம் 1944 ஆம் ஆண்டு முதல் எழுதி வந்தார். இவர் எழுதிய சிறுகதைகள் ஈழகேசரி, சுதந்திரன், வீரகேசரி, தினகரன், ஈழநாடு, பிரசன்ன விகடன், கலைச்செல்வி முதலான இதழ்களில் வெளிவந்துள்ளன. ஒரு குடும்பத்தின் மூன்று தலைமுறைகளை வைத்து "கேட்டதும், நடந்ததும்" என்ற புதினத்தை எழுதினார். தமிழகத்தின் சுதர்சன் வெளியீட்டாளர்கள் இவரின் "வாடிய மலர்கள்" என்ற புதின நூலை வெளியிட்டார்கள். காந்தியக் கதைகள்" என்ற தொகுதியிலும் (1969) இவரின் சிறுகதைகள் இடம்பெற்றன. யாழ்ப்பாண எழுத்தாளர் சங்கத்தின் உபதலைவராகவும் செயற்பட்டிருக்கின்றார். அக்காலத்தில் ஆனந்த விகடன் இதழின் ஆசிரியராக இருந்த நகைச்சுவை எழுத்தாளர் தேவனிடம் இருந்து வேறுபடுத்துவதற்காக தேவன் - யாழ்ப்பாணம் என்ற பெயரைத் தன் புனைப்பெயராக வைத்துக் கொண்டார். டிரசர் ஐலண்டு என்னும் பிரபல ஆங்கிலப் புதினத்தை "மணிபல்லவம்" என்ற பெயரில் தமிழாக்கம் செய்து வெளியிட்டார். இந்நூல் அக்காலத்தில் உயர்தர வகுப்புப் பாடப் புத்தகமாகப் பயன்படுத்தப்பட்டது.

ஆங்கிலப் பேச்சாளர்களின் உரைகளை சமகாலத்தில் தமிழில் மொழிபெயர்ப்பதில் வல்லவராக இருந்தார் தேவன். ஜெயபிரகாஷ் நாராயண் யாழ்ப்பாணம் வந்தபோது அவரது பேச்சை தமிழில் மொழிபெயர்த்துப் பாராட்டைப் பெற்றார். பிரதமர் டட்லி சேனநாயக்காவின் யாழ்ப்பாணப் பயணங்களில் அவரின் பேச்சுக்களைத் தமிழில் மொழிபெயர்த்தார்.






</doc>
<doc id="193624" url="https://ta.wikipedia.org/wiki?curid=193624" title="அசோகு">
அசோகு

அசோகு அல்லது அசோகம் அல்லது ஆயில ("Ashoka tree"; "Saraca asoca") என்பது "பபசியா" குடும்பத்தைச் சேர்ந்த "கசல்பினியோடே" துணைக் குடும்பத் தாவரமாகும். இம் மரம் இந்திய துணைக் கண்டத்திலும் அதனையொட்டிய பகுதிகளிலும் உள்ள கலாச்சார பாரம்பரியத்துடன் தொடர்புபட்டது. 

அசோக மரம் மழை அதிகம் உள்ள காடுகளில் பெரிதும் காணப்படுகின்றன. விந்திய மலை தொடரின் தெற்கு மத்திய பகுதிகளில் (ஆந்திர, கர்நாடக, நீலகிரி, மத்திய மேற்கு தொடர்ச்சி மலை) இவைகள் பரவிக் கிடக்கின்றன. 

அழகிய தோரணம் போல கவிழ்ந்து தொங்கும் அடர்ந்த இலைகள் , இனிய நாற்றம் உடைய மலர்கள், அசோக மரத்தின் சிறப்பு அம்சங்கள். எபோழுதும் பச்சை பசேல் என்று , சிறிய அடர்த்தியான இலைகளை கொண்டவை.

இதன் பூ பூக்கும் காலம் சுமார் (பிப்ரவரி முதல் அப்ரைல்). அசோக மலர்கள் கனமாகவும் கொத்து கொத்துதாக இருக்கும். இதன் நிறம் ஆரஞ்-மஞ்சள் , காயக்காய சிவப்பு நிறமாக மாறும்.

இவை காட்டு மரம், அனால் அழிந்து போகும் கட்டதில் உள்ளது. தான்தோணியாக தோன்றுவது அரிதாகவே உள்ளது.அனால் தனித்து நட்ட மரங்கள் இப்பவும் மத்திய, கிழக்கு ஹிமாலய அடிவாரத்தில் ,மற்றும் மும்பை வடக்கு பகுதிகளிலும் காணப்படுகின்றன.

சில சாதி(வகை) மரங்களே உள்ளன. ஒரு வகை, பெரிதாகவும் பரந்தும் இருக்கின்றன. இன்னொரு வகைகையான குழாய் வடிவம் கொண்ட மரங்கள் அதிகமாக இப்பொழுது சாகுபடி செய்யபடுகின்றன.

ரத்தபேதி, சீதபேதி, மாதவிலக்குக் கோளாறுகள் (வெள்ளைப்படுதல், மாதவிடாயில் உண்டாகும் வயிற்றுவலி, மாத விலக்கில் அதிக ரத்தப்போக்கு), சர்க்கரை நோய், பித்த நோய்கள், இரத்த அழுத்தம், கருப்பைக் கோளாறுகள் (அடிக்கடி உண்டாகும் கருச்சிதைவு, கருப்பை பலவீனம், கருப்பையில் கட்டி, கருப்பை வீக்கம், கருப்பையில் சதை வளர்ச்சி, கரு சரியான நேரத்தில் கருப்பைக்கு வராத நிலை, சினைப்பையில் உண்டாகும் நீர்க்கட்டி, சினைப்பையையும் கருப்பையையும் இணைக்கும் பாலோப்பியன் குழாய்களில் உண்டாகும் குறைபாடுகள்), சிறுநீரக வியாதிகள், சிறுநீரகக் கல் போன்ற வியாதிகளை அசோக மரம் குணமாக்கும்.


</doc>
<doc id="193626" url="https://ta.wikipedia.org/wiki?curid=193626" title="காத்தவராயன் கதைப்பாடல் (நூல்)">
காத்தவராயன் கதைப்பாடல் (நூல்)

காத்தவராயன் கதைப்பாடல் நா. வானமாமலை அவர்களால் தொகுத்து, ஆய்வு செய்து எழுதப்பெற்ற நூலாகும். இந்த நூலில் வானமாமலை தன்னுடைய ஆய்வு குறித்த கட்டுரையையும், கதைப்பாடலையும் தொகுத்துள்ளார். 

நாட்டார் வழக்காற்றியல் குறித்து கதைப்பாடல்களில் அதிகம் பேசப்படுகின்றன. வண்ணார்கள் பற்றிய குறிப்புகள் இந்நூலில் இடம்பெற்றுள்ளதாகவும், அவை முக்கியமான வரலாற்று ஆவணமென்றும் தி இந்து தமிழ் நாளிதழில் பார்க்கத் தகாதவர்களாக்கப்பட்ட மனிதர்கள் என்ற கட்டுரையில் வெ. சந்திரமோகன் கூறுகிறார். 

இந்நூலை மதுரைப் பல்கலைக்கழகம் வெளியிட்டுள்ளது. இந்நூலில் காத்தவராயன் என்பவரின் வரலாற்றை பதிவு செய்யும் நாட்டார் கதைப்பாடல் இடம்பெற்றுள்ளது.


காத்தவராயன் கதைப்பாடல் - இப்பகுதியில் காத்தவராயன் கதைப்பாடல் குறித்து தன்னுடைய ஆய்வினையும், கருத்தையும் வெளிப்படுத்துகிறார். 

நன்றியுரை - மதுரைத் திட்டத்திற்கு நன்றி தெரிவித்தல்.

கதைப்பாடல் - கதைபாடலின் தொகுப்பு

குறிப்புகள்- கதைபாடலின் சொற்கள் சிலவற்றுக்கான பொருள், பிற பாடலுடன் ஒப்புமை, விளக்கம் ஆகியவை நிறைந்தது.



</doc>
<doc id="193628" url="https://ta.wikipedia.org/wiki?curid=193628" title="இம்பூறல்">
இம்பூறல்

இம்பூறல் அல்லது சாயவேர் அல்லது சிறுவேர் அல்லது இன்புறாவேர் ("chay root" அல்லது "choy root"; "Oldenlandia umbellata") என்பது இந்தியாவை தாயகமாகக் கொண்ட ஓர் குறை வளர்ச்சித் தாவரமாகும். இரண்டு வருடத் தாவரத்தின் வேர்த் தோலிலிருந்து சிவப்பு சயத்தை எடுக்க முடியும். முன்னர், இதன் வேர்ச் சாயம் சாயமூன்றியுடன் சேர்க்கப்பட்டு பருத்தி, கம்பளி, பட்டு ஆகியவற்றின் சிவப்பு நிற வேலைப்பாடுகளில் பாவிக்கப்பட்டது. இது மூலிகையாகவும் பயன்படுகிறது. இத்தாவரம் இந்தியாவின் கோரமண்டல் கரைகளில் வளர்கிறது.
இம்பூறலானது மொட்டு அளவில் சிறு மலர்களைக் கொண்ட சின்னஞ் சிறு தாவரம் ஆகும். இது ஈட்டி வடிவச் சிறு இலைகளையும் வெள்ளை நிற மலர்களையும் கொண்டிருக்கும். இதில் குயினோன்கள் (Quinones), அலிசாரின் (Alizarin) போன்ற தாவரவேதிப் பொருட்கள் உள்ளன.


</doc>
<doc id="193630" url="https://ta.wikipedia.org/wiki?curid=193630" title="கோயில்பதாகை">
கோயில்பதாகை

கோயில்பதாகை ("Kolipathagai") தமிழ் நாட்டின் திருவள்ளூர் மாவட்டம், அம்பத்தூர் வட்டத்திலுள்ள ஒரு வருவாய் கிராமம்.. இங்குள்ள சுந்தரராஜ பெருமாள் கோவில் பழமை வாய்ந்தது.


</doc>
<doc id="193632" url="https://ta.wikipedia.org/wiki?curid=193632" title="சிக்கில் சகோதரிகள்">
சிக்கில் சகோதரிகள்

சிக்கில் சகோதரிகள் (Sikkil Sisters – Kunjumani & Neela) என்றறியப்படும் "குஞ்சுமணி"யும், "நீலா"வும், புல்லாங்குழல் கலைஞர்கள் ஆவர். இவர்கள் 1962 முதல் புல்லாங்குழல் கச்சேரிகள் நடத்தினர். இவர்களின் தந்தையும் மிருதங்க கலைஞருமான ஆழியூர் நடேச அய்யரிடமும், மாமா ஆழியூர் நாராயணசாமி ஐயரிடமும், சிக்கில் குஞ்சுமணி புல்லாங்குழல் வாசிக்கக் கற்றார். குஞ்சுமணியும் நீலாவும் அவர்களுடைய ஒன்பதாம், எட்டாம் வயதுகளில் கச்சேரிகள் நிகழ்த்தத் தொடங்கினர். குஞ்சுமணி நிகழ்ச்சிகளை தனியாக நிகழ்த்தத் தொடங்கியிருந்தாலும், பெரும்பாலான கலைநிகழ்ச்சிகளைத் தன் தங்கை நீலாவுடன் இணைந்தே நிகழ்த்தினார். இவர்கள் அனைத்திந்திய வானொலியின் முதுபெரும் கலைஞர்கள் ஆவர். பல்வேறு கலைநிகழ்ச்சிகளை நிகழ்த்தியுள்ளனர். சிக்கில் குஞ்சுமணி 2010 நவம்பர் 13 ஆம் நாள் சென்னையில் தன் 83 ஆம் வயதில் இறந்தார். 




</doc>
<doc id="193633" url="https://ta.wikipedia.org/wiki?curid=193633" title="உத்திரம் திருநாள் மார்த்தாண்ட வர்மா">
உத்திரம் திருநாள் மார்த்தாண்ட வர்மா

வஞ்சிபால உத்திரம் திருநாள் மார்த்தாண்டவர்மா என்பவர் குலசேகரர் பரம்பரையில் வந்த திருவாங்கூர் அரசராவார். பத்தொன்பதாம் நூற்றாண்டில் திருவிதாங்கூர் அரசராக விளங்கியவர். கேரள சங்கீதத்தின் சக்கரவர்த்தியாயிருந்த சுவாதி திருநாள் அரசரின் தம்பி இவர். சுவாதி திருநாள் இறந்தபின் அரசரானார். 


</doc>
<doc id="193639" url="https://ta.wikipedia.org/wiki?curid=193639" title="பீசாங் கோரேங் (வாழைப்பழக் கொக்கோய்)">
பீசாங் கோரேங் (வாழைப்பழக் கொக்கோய்)

பீசாங் கோரேங் (இந்தோனேசிய / மலேசிய மொழியில் "வறுத்த வாழை என்று பொருள்.)" பெரும்பாலும் இந்தோனேஷியா, மலேஷியா, பிலிப்பைன்ஸ் (இது டகலொக்மொழியில் "saging pritong" என்று அழைக்கப்படுகிறது) மற்றும் சிங்கப்பூர் போன்ற நாடுகளில் ஒரு சிற்றுண்டி உணவாக அறியப்படுகின்றது. சிங்கப்பூர் மற்றும் மலேசியா நாட்டின் சில பகுதிகளில் இது "கோரேங் பீசாங்" என்றும் அழைக்கப்படுகின்றது. அதன் பொருள் பொறிக்கப்பட்ட வாழைப்பழம்" என்பதாகும். . இந்தோனேசியா மற்றும் மலேசியாவில் பீசாங் கோரேங் சாலையோர உணவுக்கடைகைகளில் விற்கபடுவதைதான் அதிகம் காணமுடியும்.உயர்விடுதிகளில் விற்கப்படும் பீசாங்க் கோரேங் விட ஒட்டுக்கடைகளில் விற்கப்படும் பீசாங் கோரேங் அதிக சுவை நிறைந்தது என்கின்ற ஒருக் கருத்து அந்நாடுகளில் உள்ள மக்களின் மதில் உள்ளது. 

வாழைப்பழங்களை நன்றாக பிசைந்து கோதுமை அல்லது சோள மாவு மற்றும் சீனி கலந்து பிறகு சூடான எண்ணெயில் பொறிக்கப்படுவதன் மூலம் பீசாங் கோரேங் தயாராகின்றது. பெரும்பாலான தெருக்கடைகளில் விற்கப்படும் பீசாங்க் கோரேங் இப்படிதான் செய்யப்படுகின்றது. அதேநேரத்தில் உயர்தர உணவகங்களில் விற்கப்படும் பீசாங்க் கொரேங் சீஸ், ஜாம், பாலாடை , சாக்லேட் என்று பல்வேறு இனிப்பு பொருட்கள் வைத்து பரிமாறப்படுகின்றது. 

சூரினாம், மற்றும் நெதர்லாந்து போன்ற நாடுகளிலும் ஒரு சிற்றுண்டி உணவாக "பாகாபானா" என்கின்ற பெயரில் பீசாங் கோரேங் அறியப்படுகின்றது.(சூரினாம் மொழியில் சமைக்கப்பட்ட வாழைப்பழம் என்று பொருள்). வாழைப் பழங்களில் பலவகைகள் இருந்தாலும் "ராஜா பீசாங்" என்கின்ற வகைதான் பீசாங் கோரேங் செய்வதற்கு அதிகம் பயன்படுத்தப்படுகின்றது.

பீசாங் கோரேங் 1511 ஆம் ஆண்டு காலை சிற்றுண்டியாக போர்த்துகீசியர்களால் அறிமுகப்படுத்தப்பட்டது. போர்த்துகீசியர்கள் வருவதற்கு முன் , வாழைப்பழங்கள் சமைத்து சாப்பிடும் வழக்கம் கிடையாது. போர்த்துகீசியர்களே முதன்முதல் மலாய் வகை உணவுகளில் மாவுப் பொருட்களைக் கொண்டு குறிப்பாக பலகாரங்கள் செய்யும் முறையை அறிமுகப்படுத்தினர். ஜப்பான் நாட்டில், தேம்புரா என்கின்ற ஒரு வகை பலகாரம் தோன்றுவதற்கும் மேற்கூறிய நிகழ்வே ஒருக் காரணமாக அமைந்தது.

இந்தோனேஷியா நாட்டின் ஒவ்வொரு பகுதியில் வெவ்வேறு பெயர்களிலும் பல்வேறு சுவைகளிலும் பீசாங்க் கோராங் கிடைக்கின்றது. எடுத்துக்காட்டாக, பாலி மாநிலத்தில் பீசாங்க் கோரேங் "கோடோக் கெடா" என்றழைக்கப்படுகின்றது. அதேவேளையில் மேற்கு ஜாவாவில் "காவ் கோரேங்" என்று அழைக்கப்படுன்றது.




</doc>
<doc id="193644" url="https://ta.wikipedia.org/wiki?curid=193644" title="சத்யம் பறயுன்ன கள்ளன்">
சத்யம் பறயுன்ன கள்ளன்

ஹபீப் தன்வர் எழுதிய நாடகம், சரண்தாஸ் சோர் மலையாளத்தில் நாடகமாக எழுதி இட்ட பெயரே சத்யம் பறயுன்ன கள்ளன். திருவனந்தபுரம் அட்சரகலாவில் இந்நாடகத்தை ராஜன் கிழக்கநேலா தயாரித்தார். மீநம்பலம் சந்தோசு இயக்கிய இந்நாடகத்தில் சுனில் பூமடம் கள்ளன் வேடத்தில் நடித்தார். காவாலம் நாராயணபணிக்கர் தயாரித்த பாடல்கள் 

ராஜஸ்தானி நாடோடி வாய்மொழிக்கதையைத் திருத்தி, ஹபீப் தன்வர் இயக்கிய நாடகமே இது. 1975-இல் தொடங்கப்பட்டது இந்தியாவில் ஆயிரத்திற்கும் அதிகமான முறை திரையிடப்பட்டது.


</doc>
<doc id="193645" url="https://ta.wikipedia.org/wiki?curid=193645" title="கேளி">
கேளி

கேளி ஜான்பாலின் திரைக்கதையில் பரதன் இயக்கி, 1991-ல் வெளியான மலையாளத் திரைப்படம்.




</doc>
<doc id="193650" url="https://ta.wikipedia.org/wiki?curid=193650" title="ஒரே தூவல் பட்சிகள்">
ஒரே தூவல் பட்சிகள்

ஒரே தூவல் பட்சிகள் என்பது சிந்த ரவி இயக்கத்தில் 1988 இல் வெளியான மலையாள திரைப்படம். பாலன் கே. நாயர், டோம் ஆள்ட்டர், நிலம்பூர் பாலன் ஆகியோர் முதன்மை வேடங்களில் நடித்துள்ளனர். இசையமைப்பாளராக ஜி. அரவிந்தன் பணியாற்றியுள்ளார். பாடல்களை எம். பி. ஸ்ரீநிவாசன் எழுதியுள்ளார். சிறந்த திரைப்படத்திற்கான விருதினையும் இப்படம் பெற்றுள்ளது.


கேரள சமஸ்தான திரைப்பட விருதுகள்;


</doc>
<doc id="193667" url="https://ta.wikipedia.org/wiki?curid=193667" title="பர்லோ (ஐக்கிய அமெரிக்கா)">
பர்லோ (ஐக்கிய அமெரிக்கா)

ஐக்கிய அமெரிக்காவில் தங்களது பொருளாதார நிலை அல்லது நாட்டின் பொருளாதார நிலை போன்ற சிறப்புக் காரணங்களுக்காக நிறுவனங்கள் ஊழியர்களுக்கு தற்காலிகமாக ஊதியமில்லா விடுப்புத் தருவது பர்லோ ( "furlough" ; டச்சு மொழியிலிருந்து: "verlof", "leave of absence") என்று அழைக்கப்படுகிறது. இத்தகைய தானாக இயல்கின்ற விடுப்புக்கள் குறைந்த காலத்திற்கோ நெடுங்காலத்திற்கோ இருக்கலாம். இவ்வாறு பாதிக்கப்பட்ட ஊழியர்கள் தற்காலிகமாக வேறு வேலை தேடுவதும் உண்டு.

ஐக்கிய அமெரிக்காவில் கூட்டரசுப் பணியாளர்களுக்கான பர்லோக்கள் திடீரென்றும் உடனடியாகவும் நேர்வதுண்டு. பெப்ரவரி 2010இல் இவ்வாறான ஓர் நிகழ்வு ஏற்பட்டது. அந்த ஆண்டில் மேலவையின் ஒற்றை மறுப்பினால் நெருக்கடி நிதி முறைமைகள் பின்பற்ற வேண்டியதாயிற்று. இதனால் போக்குவரத்துத் துறையின் 2000 கூட்டரசுப் பணியாளர்கள் உடனடியாக மார்ச்சு 1, 2010 முதல் பர்லோவில் செல்ல வேண்டியதாயிற்று. ஐக்கிய அமெரிக்காவின் நெடுங்கால மூடுதல் திசம்பர் 16, 1995 முதல் சனவரி 6, 1996 வரை நடந்தது. இந்தக் காலத்தில் இன்றியமையாது எனப்படாத சேவைகள் முடங்கின; தேசிய நல கழகம், ஐக்கிய அமெரிக்கா, நுழைவாணை மற்றும் கடவுச்சீட்டு செயல்பாடு, பூங்காக்கள், மற்றும் பிற சேவைகள் மூடப்பட்டன.

2011ஆம் ஆண்டிலும் வான்வழிப் போக்குவரத்து நிர்வாகத்திற்கான வரவுசெலவுத் திட்டத்தை நாடாளுமன்றம் ஏற்காததால் சூலை 22, 2011 முதல் 4000 பணியாட்கள் பர்லோவில் செல்ல வேண்டியதாயிற்று. 

இந்நிலை மீண்டும் அக்டோபர் 1, 2013 அன்று எழுந்துள்ளது.


</doc>
<doc id="193676" url="https://ta.wikipedia.org/wiki?curid=193676" title="முதலமைச்சர் (இலங்கை)">
முதலமைச்சர் (இலங்கை)

இலங்கையில் முதலமைச்சர் ("Chief Minister") எனப்படுபவர் மாகாண மட்டத்தில் அமைந்த உள்ளூராட்சியின் தலைவராகத் தெரிவு செய்யப்படுபவரைக் குறிக்கும். மாகாண சபையின் ஆட்சிக்குட்பட்ட நிறைவேற்று அதிகாரங்களை இவர் கொண்டிருப்பார். மாகாண சபையில் அதிக இடங்களைக் கொண்டிருக்கும் கட்சி அல்லது அரசியல் கூட்டணியின் உறுப்பினர்கள் முதலமைச்சரைத் தேர்ந்தெடுப்பர். மாகாண சபையின் ஆறு ஆண்டுகால ஆட்சிக் காலத்திற்கு இவர் பதவியில் இருக்கலாம். மாகாண ஆளுநர் குறிப்பிட்ட மாகாணத்தின் தலைவராக இருப்பார், ஆனால் அவர் பொதுவாக சம்பிரதாயபூர்வப் பணிகளிலேயே ஈடுபடுவார்.

இலங்கையின் ஒன்பது மாகாணங்களுக்கும் ஒன்பது முதலமைச்சர்கள் பதவியில் உள்ளனர்.




</doc>
<doc id="193680" url="https://ta.wikipedia.org/wiki?curid=193680" title="ஐந்து மாநில சட்டமன்றத் தேர்தல், 2013">
ஐந்து மாநில சட்டமன்றத் தேர்தல், 2013

2013 ஐந்து மாநில சட்டமன்ற தேர்தல் என்பது தில்லி, மத்தியப் பிரதேசம், சத்தீசுகர், மிசோரம், இராச்சசுத்தான் ஆகிய மாநிலங்களுக்கு நவம்பர் மற்றும் டிசம்பர் மாதங்களில் தேர்தல் நடைபெறுவதை குறிக்கும். இதற்கான அறிவிப்பை இந்தியத் தேர்தல் ஆணையம் அறிவித்துள்ளது. .சட்டிசுகர் மாநிலத்திற்கு இரண்டு கட்டங்களாக தேர்தல் நடைபெறும் என்றும் மற்ற நான்கு மாநிலங்களுக்கு ஒரே கட்டத்தில் தேர்தல் நடைபெறும் , அனைத்து மாநிலங்களின் வாக்கு எண்ணிக்கை டிசம்பர் 8 அன்று நடைபெறும் என்றும் தேர்தல் ஆணையம் அறிவித்துள்ளது.

இத்தேர்தலிலேயே முதன் முறையாக வாக்காளர்களுக்கு எந்த வேட்பாளருக்கும் வாக்கு இல்லை என்னும் தெரிவு இடம்பெறுகிறது. இத்தேர்தலில் ஐந்து மாநிலங்களிலும் 630 சட்டமன்ற தொகுதிகளும் 11 கோடி வாக்காளர்களும் உள்ளனர் என்று தேர்தல் ஆணையர் சம்பத்து கூறியுள்ளார். 1,30,000 வாக்குச்சாவடிகள் இத்தேர்தலில் பயன்படும் என்றும் தேர்தல் ஆணையம் கூறியுள்ளது. 

மிசோரம் மாநில தேர்தலை தேர்தல் ஆணையம் டிசம்பர் 4க்கு பதில் நவம்பர் 25க்கு நகர்த்தியுள்ளது. தேர்தல் முடிவுகள் ஒரு நாள் தாமதமாக டிசம்பர் 9 அன்று வெளிவரும்.

ஏற்காடு சட்டமன்றத்திற்கான இடைத்தேர்தல் டிசம்பர் 4 அன்று நடைபெறும். அதிமுகவின் சார்பில் பெ. சரோசாவும் திமுகவின் சார்பில் மாறனும் போட்டியிடுகிறார்கள்.

குசராத் மாநில சூரத் மேற்கு சட்டமன்றத்திற்கான இடைத்தேர்தல் டிசம்பர் 4 அன்று நடைபெறும். அருணாச்சலப்பிரதேசத்தின் டம்பக் சட்டமன்றத்திற்கான இடைத்தேர்தல் அக்டோபர் 31 அன்றும் வாக்கு எண்ணிக்கை நவம்பர் 4 அன்றும் நடைபெறும்


</doc>
<doc id="193682" url="https://ta.wikipedia.org/wiki?curid=193682" title="இசங்கு">
இசங்கு

இசங்கு ("Azima tetracantha"; "Monetia barlerioides") என்பது சல்வடோராசியா குடும்பத்தைச் சேர்ந்த ஒரு தாவரம் ஆகும். இது மூலிகையாகப் பயன்படுகிறது. இதன் இலை, வேர், பட்டை முதலியன மூச்சு, தோல் நோய்களைக் குணமாக்கப் பயன்படுகின்றன. இதனை இயங்கு, குண்டலி, கோல், மீச்செங்கன், முள்சங்கு என்ற பெயர்களிலும் அழைக்கின்றனர். 



</doc>
<doc id="193686" url="https://ta.wikipedia.org/wiki?curid=193686" title="சி. சே. மார்ட்டின்">
சி. சே. மார்ட்டின்

சிரிலஸ் சேவியர் மார்ட்டின் ("Cyrillus Xavier Martyn", பிறப்பு: 14 மார்ச் 1908) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

மார்ட்டின் இலங்கைத் தமிழரசுக் கட்சியின் வேட்பாளராக யாழ்ப்பாணத் தொகுதியில் 1965 நாடாளுமன்றத் தேர்தலில் போட்டியிட்டு அகில இலங்கைத் தமிழ்க் காங்கிரஸ் தலைவர் ஜி. ஜி. பொன்னம்பலத்திடம் தோற்றார். அதன் பின்னர் 1970 தேர்தலில் மீண்டும் தமிழரசுக் கட்சியின் வேட்பாளராகப் போட்டியிட்டு 56 அதிகப்படியான வாக்குகளால் வெற்றி பெற்று நாடாளுமன்றம் சென்றார். இலங்கையில் புதிய குடியரசு அரசியலமைப்புக்கு ஆதரவாக நாடாளுமன்றத்தில் வாக்களித்தமைக்காக மார்ட்டின் 1971 ஆம் ஆண்டில் கட்சியில் இருந்து வெளியேற்றப்பட்டார். 

மார்ட்டின் 1977 தேர்தலில் சுயேட்சை வேட்பாளராகப் போட்டியிட்டு 900 வாக்குகளை மட்டும் பெற்றுத் தோல்வியடைந்தார். மார்ட்டின் உரோமன் கத்தோலிக்க மதத்தவர் ஆவார்.


</doc>
<doc id="193688" url="https://ta.wikipedia.org/wiki?curid=193688" title="நோட்டா">
நோட்டா

நோட்டா ("None of the Above - NOTA";) "அனைவருக்கும் எதிரான வாக்கு" என்று பொருள். இந்திய அரசியல் அமைப்புச் சட்டத்தில் மக்கள் அனைவருக்குமான உரிமையே இந்த "நோட்டா பொத்தான்" என்பதாகும். எந்த ஒரு வேட்பாளருக்கும் வாக்களிக்க விரும்பாத எந்த ஒரு இந்தியரும் இந்தப் பொத்தானை அழுத்துவதின் மூலம் அந்தத் தொகுதியில் நிற்கும் வேட்பாளரை "தான் வெறுக்கிறேன்" என்று அர்த்தம் கொள்ளப்படும். இச்சட்டம் உச்ச நீதிமன்றம் செப்டம்பர் 27 ஆம் தேதி அளித்த தீர்ப்பின்படி, இப்பொத்தான் வாக்கு இயந்திரத்தில் பொருத்தப்பட்டுள்ளதாக தேர்தல் அலுவலகம் தெரிவித்துள்ளது. வாக்குப் பதிவு இயந்திரத்தில் இந்தப் பொத்தானானது ஆகக்கடைசியில் கீழே அமைந்திருக்கும்.

நவம்பர் 11 முதல் டிசம்பர் 4 வரை நடைபெற்ற டெல்லி, சத்தீஸ்கர், மத்திய பிரதேசம், ராஜஸ்தான், மிசோரம் உள்பட 5 மாநிலங்களுக்கான சட்டப்பேரவைத் தேர்தலில் இந்தியாவிலேயே முதன் முறையாக இம்முறை பயன்படுத்தப்பட்டது 

இந்த வசதி தமிழகத்தில் முதன் முறையாக ஏற்காடு இடைத்தேர்தலில் அறிமுகப்படுத்தப்பட்டது. நோட்டா பொத்தான் இளஞ்சிவப்பு நிறத்தில் இருக்கும்.
2014இல் இந்தியாவில் நடைபெற்ற இந்தியாவின் 16வது மக்களவைக்கான பொதுத் தேர்தலில் 543 தொகுதிகளின் மொத்த வாக்குகளில் 1.1 % (59,97,054) நோட்டா வாக்குகள் பதிவாகியது.

தமிழ்நாட்டில் 39 தொகுதிகளின் மொத்த வாக்குகளில் 1.4 சதவீதம் (5,82,062) நோட்டா வாக்குகள் பதிவாகியது.

இந்திய அளவில் அதிகபட்சமாக தமிழ்நாட்டில் நீலகிரி மக்களவைத் தொகுதியில் 45,559 நோட்டா வாக்குகள் பதிவாகியது.


</doc>
<doc id="193689" url="https://ta.wikipedia.org/wiki?curid=193689" title="ஆசிரியர் பண் (இலங்கை)">
ஆசிரியர் பண் (இலங்கை)

இலங்கையில் ஆசிரியர் பண் ஆசிரியர் நாளான அக்டோபர் 6 ஆம் நாள் அன்று ஆண்டு தோறும் பாடசாலைகளில் ஆசிரியர்களால் மாணவர்களை நோக்கி பாடப்படுவது வழமை. இப்பாடல் முத்து முத்தான சித்திரங்கள் என ஆரம்பிக்கிறது. இப்பாடலில் ஆசிரியர்களின் பணி மற்றும் கடமை பற்றியும் எடுத்துரைக்கிறது.

இலங்கையில் தமிழ்மொழி மூலம் தேசிய ரீதியாக பாடப்படும் ஆசிரியர் கீதம்:


</doc>
<doc id="193692" url="https://ta.wikipedia.org/wiki?curid=193692" title="வெ. யோகேசுவரன்">
வெ. யோகேசுவரன்

வெற்றிவேலு யோகேஸ்வரன் ("Vettivelu Yogeswaran", 5 பெப்ரவரி 1934 - 13 சுலை 1989) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார். யோகேஸ்வரன் விடுதலைப் புலிகளால் கொழும்பில் சுட்டுக் கொல்லப்பட்டார்.

யோகேஸ்வரன் இலங்கையின் யாழ்ப்பாணத்தைச் சேர்ந்த மருத்துவர் எஸ். ஏ. வெற்றிவேலு, பராசக்தி ஆகியோரின் மகன் ஆவார். இவர் யாழ்ப்பாணம் பரி. யோவான் கல்லூரி, யாழ் சம்பத்தரிசியார் கல்லூரி ஆகியவற்றில் கல்வி கற்றார். பின்னர் ஐக்கிய இராச்சியம் சென்று சட்டம் பயின்றார். பிரித்தானியாவில் படித்த போது அவர் மாணவர்களுக்கான தேசிய ஒன்றியம், இனவொதுக்கலுக்கு எதிரான முன்னணி போன்ற அமைப்புகளில் உறுப்பினராக இருந்தார். வெளிநாட்டு இலங்கைத் தமிழர் முன்னணியின் ஐக்கிய இராச்சியக் கிளையின் தலைவராகவும் பணியாற்றினார். சட்டக் கல்வியை முடித்து விட்டு நாடு திரும்பிய இவர் யாழ்ப்பாணத்தில் வழக்கறிஞராகப் பணியாற்றினார்.

யோகேஸ்வரன் சரோஜினி பொன்னம்பலம் என்பவரைத் திருமணம் புரிந்தார்.

தமிழர் விடுதலைக் கூட்டணியின் தீவிர ஆதரவாளரான யோகேஸ்வரன் கட்சியின் செயல் குழுவில் இணைந்து இளைஞர் விவகாரங்களுக்குப் பொறுப்பாக இருந்தார். யாழ்ப்பாணத் தொகுதியில் 1977 நாடாளுமன்றத் தேர்தலில் போட்டியிட்டு 6,291 அதிகப்படியான வாக்குகளால் சுயேட்சையாகப் போட்டியிட்ட குமார் பொன்னம்பலத்தை வென்று நாடாளுமன்றம் சென்றார்.

1981 சூன் 1 இல் சிங்களக் காவல்துறை, மற்றும் கும்பலால் யாழ் பொது நூலகம் எரிக்கப்பட்ட போது யோகேஸ்வரனின் இருப்பிடமும் எரிக்கப்பட்டது. யோகேஸ்வரனும் அவரது மனைவியும் பின் சுவரால் குதித்து வெளியேறி தப்பினர்.

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் வி. யோகேஸ்வரன் யாழ்ப்பாணத் தொகுதிக்கான நாடாளுமன்ற இருக்கைகயை இழந்தார்.

யோகேஸ்வரனும் அவரது குடும்பமும் தமிழ்நாட்டிற்குத் தப்பிச் சென்று சென்னையில் வாழ்ந்து வந்தனர். தமிழீழ விடுதலைப் புலிகள் தமிழர் விடுதலைக் கூட்டணி உறுப்பினர்களுக்கு அச்சுறுத்தல் விடுத்திருந்த போதிலுய்ம் யோகேஸ்வரன் நாடு திரும்பினார். 1987 சூலையில் இந்திய அமைதி காக்கும் படையினர் யாழ்ப்பாணம் வரும் வரையில் புலிகள் அவரை வீட்டுக் காவலில் வைத்திருந்தனர். 1988 ஆரம்பத்தில் யோகேஸ்வரனும் மனைவியும் கொழும்பு சென்று கறுவாத் தோட்டப் பகுதியில் அமைந்துள்ள ஒரு வீட்டில் தமிழர் விடுதலைக் கூட்டணியின் ஏனைய தலைவர்களான அப்பாப்பிள்ளை அமிர்தலிங்கம், மு. சிவசிதம்பரம், மாவை சேனாதிராஜா ஆகியோருடன் சேர்ந்து வாழ்ந்து வந்தனர்.

தமிழர்களை ஒற்றுமைப் படுத்தும் நடவடிக்கையில் ஈடுபட்ட யோகேஸ்வரன் விடுதலைப் புலிகளுடன் தொடர்புகளை ஏற்படுத்தி பலமுறை அவர்களைச் சந்தித்துப் பேச்சுக்களில் ஈடுபட்டார். அவ்வாறான ஒரு சந்திப்பு 1989 சூலை 13 ஆம் நாள் அவரது இல்லத்தில் ஏற்பாடு செய்யப்பட்டது. விடுதலைப் புலிகளின் பிரதிநிதிகள் பீட்டர் அலோசியசு லியோன், விசு (இராசையா அரவிந்தராஜா), சிவகுமார் ஆகியோர் அன்று யோகேஸ்வரனின் இல்லத்திற்கு வந்தனர். சிவகுமார் வீட்டிற்கு வெளியே காத்திருக்க ஏனைய இருவரும் உள்ளே சென்று முதலாம் மாடியிலிருந்த யோகேஸ்வரனின் இல்லத்தில் அவரையும், அமிர்தலிங்கம், சிவசிதம்பரம் ஆகியோரையும் சந்தித்தனர். பேச்சுக்களின் இடையில் விசு என்பவர் தனது கைத்துப்பாக்குயால் அமிர்தலிங்கத்தின் தலையிலும், மார்பிலும் சுட்டார். இதனை அடுத்து யோகேஸ்வரன் எழுந்து நிற்கவே அவரையும் அவர்கள் சுட்டனர். இவர்களின் மெய்ப்பாதுகாவலர் உடனடியாக விரைந்து கொலையாளிகளை நோக்கிச் சுட்டனர். அவர்கள் திருப்பிச் சுட்டதில் சிவசிதம்பரத்திற்கு தோளில் காயமடைந்தார். கொலையாளிகள் காயத்துடன் அங்கிருந்து தப்பி ஓடினர். சிவகுமாரும் சூட்டுக் காயத்திற்கு உள்ளானார். இவர் பின்னர் இறந்தார். அமைர்தலிங்கம், யோகேஸ்வரன் ஆகியோர் இறக்க, சிவசிதம்பரம் காயங்களுடன் உயிர் தப்பினார். விடுதலைப் புலிகள் இக்கொலையைத் தொடக்கத்தில் மறுத்திருந்தாலும், பின்னர் அதற்குப் பொறுப்பேற்ரனர்.

யோகேஸ்வரனின் மனைவி சரோஜினி பின்னர் யாழ்ப்பாண நகர முதல்வராகப் பணியாற்றினார். இவரும் பின்னர் விடுதலைப் புலிகளால் சுட்டுக் கொலப்பட்டார்.


</doc>
<doc id="193696" url="https://ta.wikipedia.org/wiki?curid=193696" title="முக்காலி">
முக்காலி

முக்காலி என்பது மூன்று கால்கள் உள்ள இருக்கை ஆகும். இது வீட்டு உபயோகப் பொருட்களில் ஒன்றாகும். இது தற்போது அதிகம் பயன்படுத்தப் படுவதில்லை. பெரும்பாலான முக்காலிகள் மரத்தால் செய்யப்பட்டவையாக இருப்பினும் பித்தளை, வெள்ளி போன்ற உலோகங்களில் செய்யப்பட்ட முக்காலிகளும் உள்ளன. உலோகத்தால் செய்யப்பட்ட முக்காலிகள் விசேட காலங்களில் (பூசை, திருமணம்) தற்காலத்திலும் சில இடங்களில் பயன்படுத்தப்பட்டு வருகின்றன. 



</doc>
<doc id="193697" url="https://ta.wikipedia.org/wiki?curid=193697" title="சேது லட்சுமி பாயி">
சேது லட்சுமி பாயி

திருவிதாங்கூரில், சேரர் வம்சமான குலசேகரர் எனும் பரம்பரையில் தோன்றிய அரசி சேது லட்சுமி பாயி. இவர் 1924 முதல் 1931 வரை ஆட்சியிலில் இருந்தார். மூலம் திருநாள் ராமவர்மாவின் (1885-1924) மரணம் மூலம் இவர் ஆட்சி அதிகாரமேற்றார்.



</doc>
<doc id="193700" url="https://ta.wikipedia.org/wiki?curid=193700" title="வராகி அம்மன்">
வராகி அம்மன்

அம்மனின் காவல் தெய்வமாகவும், சப்தகன்னியரில் ஒருவராகவும் அறியப்படுகிறார். 

வராகி திருமாலின் வராக அம்சமாவார். இவர் வராகமெனும் பன்றி முகமும், எட்டு கரங்களையும் உடையவர். பின் இரு கரங்களில் தண்டத்தினையும், கலப்பையையும் கொண்டவராவார். இவர் கருப்பு நிற ஆடையுடுத்தி சிம்மம் வாகனத்தில் அமர்ந்திருக்கிறார்.

மகா வராகி, ஆதி வராகி, ஸ்வப்னவராகி, லகு வராகி, உன்மத்த வராகி, சிம்ஹாருடா வராகி, மகிஷாருடா வராகி, அச்வாருடா வராகி என்போர் எட்டு வராகிகள் (அஷ்டவராகி) என்று அழைக்கப்படுகிறார்கள்.

திருப்பூர் மாவட்டத்தில் செங்கப்பள்ளியில் அருள்மிகு செரைக்கன்னிமார் ஆலயம் மிகவும் பிரசித்தி பெற்றது 



</doc>
<doc id="193705" url="https://ta.wikipedia.org/wiki?curid=193705" title="சீடை">
சீடை

அரிசிமாவைக் கொண்டு உண்டாக்கப்படும் ஒரு பலகாரமே சீடை. வெல்ல சீடை, உப்பு சீடை என்ற வகைகளும் உண்டு. கிருஷ்ண ஜெயந்தி நாளன்று செய்வர். கண்ணனுக்கு பிடித்த பலகாரம் எனவும் கூறுவர்.

சீடை செய்வதற்கு அரிசிமாவும், உழுந்து மாவும் தேங்காயும் சீரகமும் எள்ளும் உப்பும் தேவைப்படுகின்றன. அரிசிமாவுடன், குறைந்தளவு உளுந்து மாவு, சிறிது வெண்ணை, சிறிதளவு வெள்ளை எள் சேர்த்து கலக்கவும். சிறிதளவு தேங்காய்த் துறுவலை அரைத்து பின்னர் கலக்கவும். தேவையான அளவு தண்ணீர், பெருங்காயம், உப்பு சேர்த்து, கெட்டியான மாவாக பிசையவும். பிசைந்த மாவை, தேங்காய் எண்ணெய் தொட்டு, சிறு சிறு உருண்டைகளாக உருட்டி, வாணலியில் மிதமான தீயில் பொறித்து எடுக்கவும்.



</doc>
<doc id="193707" url="https://ta.wikipedia.org/wiki?curid=193707" title="இடுக்கி கோல்டு">
இடுக்கி கோல்டு

சந்தோஷ் எச்சிக்கானம் எழுதிய இடுக்கி கோல்டு என்ற கதையை திரைப்படமாக இயக்கினார் ஆஷிக் அபு. 2013 இல் வெளியான மலையாளத் திரைப்படம் இது.பாபு ஆன்றணி, விஜயராகவன், பிரதாப் போத்தன், மணியன்பிள்ளை ராஜு, ரவீந்திரன் ஆகியோர் முக்கியக் கதாபாத்திரங்களில் நடித்துள்ளனர்.. 



</doc>
<doc id="193708" url="https://ta.wikipedia.org/wiki?curid=193708" title="ராஜ ராஜேஸ்வரி அம்மன்">
ராஜ ராஜேஸ்வரி அம்மன்

ராஜ ராஜேஸ்வரி அம்மன் இந்து சமய பெண் கடவுள்களில் ஒருவராவார். இவரை கௌமாரி என்றும் அழைக்கின்றனர். 

இவர் கைகளில் சூலம், வில், கசை, அங்குசம் போன்ற ஆயுதங்களை தாங்கியும், பிறையை தலையில் தரித்தும் இருக்கிறார். 




</doc>
<doc id="193709" url="https://ta.wikipedia.org/wiki?curid=193709" title="உலக வசிப்பிட நாள்">
உலக வசிப்பிட நாள்

உலக வசிப்பிட நாள் ("World habitat day") என்பது ஒவ்வோர் ஆண்டும் அக்டோபர் மாதத்தின் முதல் திங்கட்கிழமை உலகம் முழுவதும் கடைப்பிடிக்கப்படும் ஒரு நிகழ்வாகும். இந்நாள் ஐக்கிய நாடுகள் அவையினால் சிறப்பு நாளாக அறிவிக்கப்பட்டு முதன் முதலாக 1986 ஆம் ஆண்டில் கடைப்பிடிக்கப்பட்டது. இந்நாளின் நோக்கம் நமது நகரங்களில் அடிப்படை மனித உரிமைகளுடன் போதுமான தங்குமிட வசதிகளை ஏற்படுத்திக் கொடுப்பதன் முக்கியத்துவத்தை வலியுறுத்துவதாகும். வாழ்விடத்தின் அவசியம் குறித்து எதிர்காலத் தலைமுறையினருக்கு ஞாபகப்படுத்தும் கூட்டுப் பொறுப்பையும் இது வலியுறுத்துகிறது.



</doc>
<doc id="193710" url="https://ta.wikipedia.org/wiki?curid=193710" title="படிநிலைச் சார்பு">
படிநிலைச் சார்பு

கணிதத்தில் மெய்யெண்களின் மீது வரையறுக்கப்பட்ட ஒரு சார்பினை, இடைவெளிகளின் சுட்டுச் சார்புகளின் முடிவுறு நேரியல் சேர்வாக எழுத முடியுமானால் அச்சார்பு படிநிலைச் சார்பு ("step function") என அழைக்கப்படுகிறது. இச்சார்பு படிக்கட்டுச் சார்பு ("staircase function") என்றும் அழைக்கப்படுகிறது. முடிவுறு துண்டுகளைக் கொண்ட துண்டுவாரி மாறிலிச் சார்பாகவும் ஒரு படிநிலைச் சார்பினைக் கருதலாம். 
formula_1 என்ற சார்பு கீழ்க்காணுமாறு எழுதக் கூடியதானால் அது ஒரு படிநிலைச் சார்பாக இருக்கும்.

இந்த வரையறையில் காணும் இடைவெளிகளை formula_10 பின்வரும் பண்புகளைக் கொண்டவையாய்க் கொள்ளலாம்: 


இவ்விரு பண்புகளைக் கொண்ட இடைவெளிகளாக இல்லாமல் இருந்தாலும் நாம் வேறுசில இடைவெளிகளை இணைத்துக் கொள்வதன் மூலம் இவை உண்மையாக இருக்குமாறு செய்து கொள்ளலாம். 

எடுத்துக்காட்டு: 





மேலே தரப்பட்ட படிநிலைச் சார்பின் வரையறையில், இடைவெளிகள் formula_10 formula_18 எல்லாம் ஒன்றுக்கொன்று சேர்ப்பில்லாக் கணங்களாகவும் அவற்றின் மொத்த ஒன்றிப்பும் முழு மெய்யெண் கோடாகவும் இருந்தால்,



</doc>
<doc id="193712" url="https://ta.wikipedia.org/wiki?curid=193712" title="ஆட்கொல்லி (புதினம்)">
ஆட்கொல்லி (புதினம்)

ஆட்கொல்லி () புதினம் க. நா. சுப்ரமணியத்தால் எழுதப்பெற்றதாகும்.

ஆட்கொல்லி, 1952ல் க. நா. சுவால் எழுதப்பட்டது. இது வாராவாரம் தொடராக சென்னை வானொலியில் டி. என். விசுவநாதன் என்பவரால் வாசிக்கப்பட்டது. பின்னர் கலைமகள் காரியாலயத்தால் நூலாக வெளியிடப்பட்டது. நீண்ட இடைவெளிக்குப்பின் நற்றிணைப் பதிப்பகத்தால் மீண்டும் வெளியிடப்பட்டுள்ளது

ஆட்கொல்லி என்று க. நா. சு சொல்வது பணத்தைத்தான். பணம் சேர்க்கும் மனமோ இயல்போ இல்லாத ராஜா என்பவர் தான் சிறுவயதில் தங்கி வாழ்ந்த தன் மாமா வீட்டு நினைவுகளைச் சொல்கிறார். மாமா வெங்கடாசலமும் அவர் மனைவியும் பணம் ஈட்டுவதை மட்டுமே குறியாகக் கொண்டவர்கள். எவருக்கும் எதுவும் செய்வதில்லை. எல்லாவற்றுக்கும் கணக்கு வைத்திருக்கிறார்கள். ஆனால் அதன் விளைவாக மனித உறவுகளையே இழந்து விடுகிறார்கள்

கந்தாடை நாராயணசாமி ஐயர் சுப்பிரமணியம் பற்றிய குறிப்புரை


</doc>
<doc id="193713" url="https://ta.wikipedia.org/wiki?curid=193713" title="சர்மாவின் உயில் புதினம்">
சர்மாவின் உயில் புதினம்

சர்மாவின் உயில் என்பது க.நா.சு[கந்தாடை நாராயண சாமி சுப்ரமணியம்] எழுதிய முதல் நாவல். இது 1938ல் எழுதப்பட்டது. 

1938ல் செலத்தில் ஒரு விடுதியில் தங்கியிருந்து இதை எழுதிவிட்டதாக அவர் இந்நூலின் முன்னுரையில் குறிப்பிடுகிறார். முதலில் கலைமகள் காரியாலயம் வெளியீடாக வந்தது. நீண்ட இடைவெளிக்குப்பின் நற்றிணை வெளியீடாக வந்துள்ளது

சிறுவயதிலேயே ஊரைவிட்டு ஓடிப்போய் கல்கத்தாவில் வாழும் கிருஷ்ணசாமி சர்மா என்பவர் எழுதும் உயிலின் கதை இது. அவர் மிகப்பெரிய சோதிடர். தன் குடும்பத்தின் மொத்த எதிர்காலத்தையும் அந்த உயிலில் கணிக்கிறார். அது அவரது அண்ணன் மகனான சிவராமன் என்ற எழுத்தாளனின் வாழ்க்கையை எப்படி மாற்றுகிறது என்பதே இதன் கதை. இதன் வழியாக க.நா.சு பிராமணக்குடும்பம் ஒன்று சென்றநூற்றாண்டில் எப்படி வாழ்க்கையை மெல்ல மாற்றிக்கொண்டது என்பதைக் காட்டுகிறார். மரணங்களும் பிர்சவங்களும் தொடர்ந்து நிகழும் வாழ்க்கையை எதிர்கொள்ளும் அக்கா என்ற பாட்டியின் சித்திரம் முக்கியமானதாக விமர்சகர்களால் குறிப்பிடப்படுகிறது.


</doc>
<doc id="193715" url="https://ta.wikipedia.org/wiki?curid=193715" title="துந்தி">
துந்தி

துந்தி என்பது ஒரு கன்னட நாவல். இதை யோகேசு மாஸ்டர் என்பவர் எழுதினார். இதில் இந்துக் கடவுளான விநாயகரை இழிவுபடுத்தி எழுதியதால் இது தடை செய்யப்பட்டது. யோகேசை காவலர் சிறைபிடித்தனர் 

கணபதி என்னும் புராண கதாபாத்திரத்தை இழிவுபடுத்தி கதை எழுதப்பட்டது. 
கணங்களுடைய பதியான கணபதி, ஒரு ஆதிவாசி. இவர் எங்ஙனம் கணங்களுடைய பதியாக இருக்க முடியும் எனவு, எப்படி தெய்வமாவார் எனவும் இழிவுபடுத்தி இந்நூலில் கூறப்பட்டுள்ளது.

இந்த நாவலில் கணபதியையும் பார்வதியையும் மோசமானரீதியில் சித்தரித்திருப்பது கண்டு இந்து சங்கங்கள் கோபமடைந்து, தடை செய்யக் கோரியதைத் தொடர்ந்து, இவர் கைது செய்யப்பட்டார்.


</doc>
<doc id="193717" url="https://ta.wikipedia.org/wiki?curid=193717" title="பத்துக்குடி">
பத்துக்குடி

கேரளத்தின் பாலக்காடு மாவட்டத்தில் வாழும் சிறுசமுதாயக் குழுவே பத்துக்குடி. இவர்கள் வாத்தியார், பணிக்கர் , மூத்தோட்டி, செட்டி, மன்னாடி எனும் ஐந்து உட்பிரிவுகளில் அறியப்படுகின்றனர். இவர்கள் காவேரிபூம்பட்டணத்தில் இருந்து நூற்றாண்டுகளுக்கு முன்பு பாலக்காட்டில் குடியேறியோர் ஆவர். திருஞானசம்பந்தரின் வம்சமான இந்த சமூகம் செந்தமிழ், சமசுகிருதம் ஆகிய மொழிகளைக் கற்றறிந்தோர் ஆவர்.


</doc>
<doc id="193718" url="https://ta.wikipedia.org/wiki?curid=193718" title="காலனியம் ஆய்வுநூல்">
காலனியம் ஆய்வுநூல்

காலனியம் என்பது இந்தியாவை பிரித்தானியர் ஆட்சிசெய்த காலகட்டத்தைப்பற்றிய மார்க்ஸிய ஆய்வுநோக்கிலான நூல். அரசியல் மற்றும் பொருளியல் கண்ணோட்டம் கோண்டது. பிபன் சந்திரா இதன் ஆசிரியர். தமிழில் அசோகன் முத்துசாமி மொழியாக்கம் செய்திருக்கிறார். பாரதி பதிப்பகம் வெளியிட்டுள்ளது



</doc>
<doc id="193726" url="https://ta.wikipedia.org/wiki?curid=193726" title="பிவிட்டி">
பிவிட்டி

மேற்கு ஆப்பிரிக்காவில் முதன்மையான சமயங்களில் பிவிட்டியும் ஒன்று. காபோன், காமரூன் ஆகிய நாடுகளில் அதிகம் பின்பற்றப்படுகிறது. இது காபோன் தேசத்து அதிகாரப்பூர்வ சமயங்களில் ஒன்றாக அங்கீகரிக்கப்பட்டுள்ளது. இவர்களின் பண்பாட்டில் கிறித்தவ சமயத்தின் தாக்கமும் காணப்படும். யாரேனும் ஒருவர் குழுவிற்கு தலைமையேற்று, பண்டிகைகளையும் சடங்குகளையும் நடத்துவார்.


</doc>
<doc id="193727" url="https://ta.wikipedia.org/wiki?curid=193727" title="ஆரியன்மாலா நாடகம்">
ஆரியன்மாலா நாடகம்

பாலக்காடு மாவட்டத்தில் நிகழ்த்தப்படும் ஒரு நாடோடி நாடகக் கலைரூபமே ஆர்யன்மாலா நாடகம். இதை ஆர்யமாலையாட்டம், ஆர்யமாலைக்களி, ஆர்யமாலக்கூத்து என்னும் பெயர்களிலும் அழைப்பர். இது தமிழ்நாட்டில் உள்ள சிற்றூர்களான தத்தமங்கலம், எலவஞ்சேரி, பெருமாட்டி, புதுச்சேரி பகுதிகளில் பாரம்பரியமான நடனமாகவுள்ளது.. கொல்லம் மாவட்டத்தின் சில பகுதிகளிலும் இது காணப்படும். தமிழ் சங்கீத நாடக பாரம்பரியத்தில் நிகழ்த்தப்படும்.

பாண சமுதாயத்தைச் சேர்ந்தவர் இந்த நாடகக் கலையை இரவு நேரங்களில் நிகழ்த்துவர். நாலு மூலையிலும் கால் நட்டு, அதன் மீது அலகு குத்தி, ஓலையோ பரம்போ கொண்ட பந்தல் அமைத்து, பந்தலினுள் உரல் கவிழ்த்திவைத்து அதன் மீது நிலவிளக்கை வைப்பர். நிலவிளக்கின் ஒளியிலே நடிப்பும், வசனமும், பாட்டும் நாடகம் நிகழ்த்தப்படும். பாடல்களில் தமிழ் கலந்ந மலையாள சொற்கள் இருக்கும். செண்டை, இலத்தாளம் ஆகிய கருவிகளைக் கொண்டு வாசிப்பர். 


</doc>
<doc id="193730" url="https://ta.wikipedia.org/wiki?curid=193730" title="கூட்டரசு சேமிப்பு வங்கி">
கூட்டரசு சேமிப்பு வங்கி

கூட்டரசு சேமிப்பு வங்கி என்பது அமெரிக்காவின் மத்திய வங்கி ஆகும் இது திசம்பர், 23, 1913 அன்று உருவாக்கப்பட்டது. 1907 ஆம் ஆண்டில் ஏற்பட்ட பொருளாதார நெருக்கடியின் விளைவாக இவ்வங்கி உருவாக்கப்பட்டது. அமெரிக்க டொலர்கள் அச்சிடுவது, விலைவாசியை சீராக பராமரிப்பது, அதிகபட்ச வேலை வாய்ப்புகளை உத்தரவாதப்படுத்துவது கூட்டரசு சேமிப்பு வங்கியின் செயல்பாட்டு நோக்கங்கள் ஆகும். கூட்டரசு சேமிப்பு வங்கியின் பொறுப்பு விலை ஸ்திரத்தன்மையை ஏற்படுத்தி வேலையின்மையை குறைந்த மட்டத்தில் வைத்துக் கொள்வதும் ஆகும். பணத்தின் அளவை அதிகரிப்பது வேலை வாய்ப்புகளை அதிகரிக்கும் என்ற அனுமானத்தின் கீழ் கூட்டரசு சேமிப்பு வங்கி பணத்தை அச்சிடுகிறது. உலகிலேயே மிகவும் சக்தி வாய்ந்த அமைப்பான அது உலகத்தின் சேம நாணயமான அமெரிக்க டொலரை தன் கட்டுப்பாட்டுக்குள் வைத்திருக்கின்றது.


</doc>
<doc id="193735" url="https://ta.wikipedia.org/wiki?curid=193735" title="ராஜேஷ் சர்மா">
ராஜேஷ் சர்மா

ராஜேஷ் சர்மா என்பவர் ஒரு மலையாள நாடக, திரைப்படக் கலைஞர் ஆவார். மோகன்லாலுடனும் முகேஷின் சாயாமுகி, தியேட்டர் இனிஷியேட்டிவின் சுத்தமத்தளம் தொடங்கி அறுபது நாடகங்களில் நடித்துள்ளார். கேரள சங்கீதநாடக அக்காதமியின் விருதுகளைப் பெற்றுள்ளார்.

கொல்லம் மாவட்டத்தில் ஜெயந்தசர்மாவுக்கும், ஜயலட்சுமிக்கும் மகனாகப் பிறந்தார்.. 2012 ஆம் ஆண்டு வரை 50 நாடகங்களில் நடித்துள்ளார். "என்றெ கிராமம்" என்னும் நாடகத்தினை இயக்கினார். இது டெல்லி நேசனல் ஸ்கூல் ஆப் டிராமாவில் நிகழ்த்தப்பட்டது. 
கேன்ஸ் திரைப்பட விழாவில் பங்கேற்ற சைறா உட்ப குட்டிஸ்ராங்க், அன்னையும் ரசூலும் ஆகிய திரைப்படங்களில் நடித்துள்ளார்.



</doc>
<doc id="193737" url="https://ta.wikipedia.org/wiki?curid=193737" title="சங்கக்களி">
சங்கக்களி

கேரளத்தில் நம்பூதிரிகள் நிகழ்த்தும் ஒரு கலையே சங்கக்களி ஆகும். இது யாத்திரைக் களி, பானேங்களி, சாஸ்த்திராங்கம், சித்திராங்கம் என்னும் பெயர்களாலும் அறியப்படுகிறது. இதன் லட்சணங்கள் வினோதமும் அறிவியலும் கலந்ததாகும்.


</doc>
<doc id="193750" url="https://ta.wikipedia.org/wiki?curid=193750" title="ஆண்டி (கலை)">
ஆண்டி (கலை)

தலப்பிள்ளி, வள்ளுவநாடு பகுதிகளில் தேவி கோயில்களில் நிகழும் உற்சவங்களில், பாணன் சமுதாயத்தைச் சேர்ந்த பெண்கள் பகவதியை துதிக்கும் கலையே ஆண்டி.
முதிர்ந்த பெண் பாடுவதும், பத்து வயதிற்கு குறைவான பெண்கள் தாளம் தட்டுவதும் வழமை. பெண்கள் முகத்தில் அரிசி மாவைப் பூசியிருப்பர். தலைமுடியை சிவந்த நிறமுள்ள துணிகொண்டு மறைத்திருப்பர். 


</doc>
<doc id="193752" url="https://ta.wikipedia.org/wiki?curid=193752" title="வள்ளுவநாடு">
வள்ளுவநாடு

கேரளத்தில் உள்ள பழைய அரசுப்பகுதிகளில் ஒன்று வள்ளுவநாடு. 

பெரிந்தல்மண்ணை, மண்ணார்க்காடு, ஒற்றைப்பாலம் என்னும் வட்டங்களையும், பொன்னானி, திரூர், ஏறநாடு வட்டங்களின் சில பாகங்களும் சேர்ந்திருந்தது முற்காலத்து வள்ளுவநாடு. 

இரண்டாம் சேர அரசுக் காலத்தில் வள்ளுவநாடு வல்லபட்சோணீ என்னும் சமஸ்கிருத பெயரைப் பெற்றது. 

பத்தாம் நூற்றாண்டில் வாழ்ந்த ராஜசேகரர் இந்த அரச வம்சத்தைத் தோற்றுவித்தார். இதை ஆறங்ஙோட்டுஸ்வரூபம் என அழைத்தனர். 

வள்ளுவநாட்டு அரசர்க்கு வள்ளுவக்கோனாதிரி, வெள்ளாட்டிரி, ஆறங்ஙோட்டு உடையவர், வல்லபன் என்ற பெயர்கள் உண்டு. இவருடைய குடும்பத்தில் உள்ள ஆண்மக்களை வள்ளோடிமார் என அழைப்பர். 

வள்ளுவநாட்டின் தலைநகரம் வள்ளுவநகரம். தற்காலத்தில், வள்ளுவநகரத்தை அங்ஙாடிப்புறம் என அழைக்கின்றனர்.


</doc>
<doc id="193756" url="https://ta.wikipedia.org/wiki?curid=193756" title="காமன் பண்டிகை (விழா)">
காமன் பண்டிகை (விழா)

பழங்காலத் தமிழர்களின் சிறப்பு வாய்ந்த பண்டிகைகளுள் ஒன்றாக காமன் பண்டிகை இருந்துள்ளது. பழந்தமிழ் நூல்கள் பலவும் பெருவிழாவாகவே கொண்டாடப்பட்டு வந்த இந்தப் பண்டிகையைப் பற்றிக் குறிப்பிடுகின்றன. மன்மதனை சிவன் எரித்த கதை இன்றும் தமிழகத்தின் பெரும்பாலான கிராமங்களில் ஆண்டுதோறும் காமன் பண்டிகை எனக் கொண்டாடப்படுகிறது. காம தகனம் என்றும் அழைக்கப்படும் இவ்விழாவானது காமன் கூத்து என்ற பெயரில் இலங்கையின் மலையகப் பகுதிகளில் கொண்டாடப்படுகிறது. தற்காலக் கொச்சை வழக்கில் 'காமாண்டி' எனவும் தமிழகத்தின் சில பகுதிகளில் வழங்கப்படுகிறது. 

பழங்காலத்தில் 'உள்ளிவிழா' எனவும் வழங்கப்பட்டதாக அறியப்படுகிறது. அகநானூற்றில் “கொங்கர் மணி அரையாத்து மறுகின் ஆடும் உள்ளி விழவு” என்று குறிப்பிடப்பட்டுள்ளதை வைத்து கொங்கு நாட்டில் இவ்விழா சிறப்பாகக் கொண்டாடப்பட்டது எனத் தெரிகிறது. கொங்கு நாட்டில் ஒலி எழுப்புகின்ற மணிகளைக் கோத்து இடுப்பில் கட்டிக்கொண்டு நடுத்தெருக்களில் ஆடிப்பாடிக்கொண்டு இவ்விழாவைக் கொண்டாடினர். உறையூரிலும் (திருச்சிராப்பள்ளி) திருவரங்கத்திலும் ஆற்றின் இடையே இருந்த மணல் திட்டுகளில் ஆடவரும் பெண்டிரும் தத்தமக்கு விருப்பமான இணைகளுடன் சேர்ந்துகொண்டு கூடிக் 
களிப்பது சங்க இலக்கியத்தில் குறிப்பிடப்பட்டுள்ளது.. 

மன்மதனுக்குக் கோயில் கட்டி வழிபடும் வழக்கமும் ஆதியில் தமிழகத்தில் இருந்திருக்கிறது. மன்மதன் கோயில் காமட்டிக் கோயில் என்று சிற்றூர் மக்களால் குறிப்பிடப்படுகிறது.

சிவபெருமானின் தவத்தை கலைக்க பார்வதியால் அனுப்பப்பட்ட மன்மதன் என்றழைக்கப்படும் காமதேவன் காமக்கணை தொடுப்பார். இதனால் சினமுற்ற சிவபெருமான் தன் நெற்றிக் கண்ணினால் காமதேவனை எரித்துச் சாம்பலாக்கி விடுவார். இதைக்கண்ட மதனின் மனைவி ரதி கண்ணீர் விட்டு அழுது புரள்கிறாள். தன் துயரை சிவனிடம் முறையிட்டு மன்மதனை மீண்டும் உயிர்ப்பிக்குமாறு வேண்டுவார். கோபம் தணிந்த சிவன் ரதியின் கண்ணுக்கு மட்டும் தெரியுமாறு அருள் புரிகிறார். காம தேவன் திருமணம், காம தேவன் எரிக்கப்படுவது, பின்னர் உயிர்த்தெழச் செய்யப்படுவதுதான் காமன் கூத்தில் பாடப்படும் முக்கிய நிகழ்வுகளாகும்.

காமன் பண்டிகை ஒவ்வோர் ஆண்டும் மாசி மாதம் அமாவாசை முடிந்து மூன்றாவது நாள் தொடங்கி வளர்பிறையில் கொண்டாடப்படுவது வழக்கம். சுமார் 15 நாட்கள் தொடர்ச்சியாக நடக்கும் நிகழ்வானது, 'காமன் பண்டிகை திடல்' அல்லது 'காமன் பண்டிகை திட்டு' என்று வழங்கப்படும் பொது இடத்தில் நடைபெறும். இசையும் நடனமும் பாட்டும் கலந்தது குழுவாக காமன் கூத்தை நிகழ்த்துவார்கள். 


முதலில் கோவில் அருகிலோ அல்லது தெரு முனையிலோ ஒரு சிறிய இடத்தைத் தேர்வு செய்து நான்கு கால்கள் நிறுத்தி மன்மதனுக்காக பந்தல் அமைப்பார்கள். அவ்விடம் சாணம் இட்டு மெழுகப்படும். பந்தலின் நடுவே சிறிய கம்பு ஒன்று நடப்பட்டு, அதன் மேலே வைக்கோல் பிரி சுற்றப்பட்டு, அதன் தலையில் வரட்டி வைத்துக் கட்டப்படும். மாவிலை, வேப்பிலை, குங்குமம், திருநீறு வைத்து அலங்காரம் செய்யப்பட்டிருக்கும் உருவம் காமதேவன் மன்மதனை உருவகப்படுத்தும். 


அடுத்த வரும் நாட்களில் இந்த நிகழ்ச்சி இரவு உணவு உண்ட பின்னிரவு நேரத்தில் நடுநிசி வரை நடத்தப்படும். மன்மதன் மற்றும் ரதி என இரு குழுவாகப் பிரிந்து பாடுவார்கள். ரதிதேவியின் சொல்லொன்னா சோகங்களைச் சுமந்த காதல் சொட்டும் பாடல்களே இந்தக் காமன் பண்டிகையின் போது தமிழ் நாட்டில் பாடப்படுகின்றது. சிலர் நேர்த்திக்கடனுக்காக ஏதாவது வேடமேற்று ஆடுவதும் உண்டு. 

முதல் பத்து நாட்கள் இரவெல்லாம் 'காமன் கூத்து ' எனும் நாடகம் ஏற்பாடு செய்து காமன் கதை படிப்பார்கள். இந்நாட்களில் வருவோருக்கு சுண்டல். பொரி, கடலை வழங்கப்படும். மாசிப் பௌர்ணமி நாளில் காம தகனம் நடைபெறும். காமதேவனுக்காக அமைக்கப்பட்ட பந்தல் மற்றும் காமதேவன் உருவ பொம்மை எரிக்கப்படும். காமனை எரித்த இடத்தில் மண் லிங்கம் ஒன்றைச் செய்து வைப்பார்கள். இது காமனின் சமாதி ஆகும்.


காமதகனத்தன்று ஊரை ஒட்டியுள்ள ஆற்றுக்குப் போய் கலசத்தில் நீர் மொண்டு கொட்டு முழக்குடன் கொண்டு வருவார்கள். உடன் வந்திருக்கிற இளைஞர்களில் திருமணமாகாத இருவரை முன்னறிவிப்பின்றி நீரில் பிடித்துத் தள்ளி குளிக்க வைத்து ரதி மன்மதன் வேடமணிய வைப்பார்கள். முன்பே சொல்லிவிட்டால் யாரும் வேடம் தரிக்க முன் வரமாட்டார்கள். ரதிக்கு எண்ணை கலந்த மஞ்சள் வண்ண மும், மன்மதனுக்கு பச்சை வண்ணமும் முகத்திலும் உடலிலும் பூசப்படும். அந்த வேடத்துடனே அவர்கள் கலசத்துடன் காமதகனம் நடைபெறும் இடத்துக்கு வருவார்கள். ரதி மன்மதனுடன் நெற்றிக்கண்ணால் மதனை எரிக்கப் போகும் பரம சிவனுக்கும் ஒரு இளைஞனை 
வேடமிடச்செய்து காவியுடையுடன் கலசத்துடன் அழைத்து வருவார்கள்.

முன்பே பந்தலில் நடப்பட்டுள்ள ஆலங்கிளையின் அடியில் பரம சிவன் உட்கார்ந்து தபசில் ஆழ்வார். அருகில் சொக்கப்பனை போன்ற அமைப்பில் ஒரு கூம்பு வடிவத்தில் கட்டப் பட்டுள்ள துவரை மிளார்களின் நடுவே மன்மதன் உருவம் வரையப்பட்டுள்ள படம் வைக்கப்பட்டிருக்கும். பரமசிவம் தபசிருக்கும் ஆலங்கிளைக்கும் மன்மதன் படம் உள்ள கூம்புக்கும் இடையே இரட்டைவாணம் கோத்த கயிறு கட்டப்பட்டிருக்கும். தீபாராதனை முடிந்ததும் சகடையில் ரதி மன்மதன் சுதைச் சிற்பங்கள் ஏற்றப்பட்டு எதிரே ரதி மன்மதன் வேடமிட்டவர்கள் கைகளில் வில்லேந்தி முன்னே நடக்க ஊர்வலம் புறப்படும். மதுரை நகரத்தில் ரதி மன்மதன் இருவரும் பெரிய வெள்ளை நிற யானை மீதமர்ந்து பவனி வருவர்.


மன்மதன் பரமசிவனின் தபசைக் கலைக்கப்போகிறான். ரதி அவனிடம் அப்படிச் செய்து தன் தந்தையாகிய சிவனின் கோபத்துக்கு ஆளாக வேண்டாம் என்று இறைஞ்சுவாள். இந்தக் கட்டத்துக்காகவே அனைவரும் காத்திருப்பர். ரதி, மன்மதன் இருவர் பக்கத்திலும் அந்தக் கட்சிக்காகப் பாடுபவர்கள் கையில் நோட்டுடன் இருப்பார்கள். முதலில் ரதியின் உருக்கமான வேண்டுதல் தொடங்கும். பாடுகிறவர் வழக்கம் போல ஒவ்வொரு அடியாய்ப் பாட பறைக்கொட்டு தொடர்ந்து முழங்கும். அப்பாடல் முடிந்ததும் பறைகள் ஒரு உத்வேகத்தொடு முழங்க ரதி வேடமிட்டவர் கையில் வில்லுடன் மன்மதனை நோக்கிப் போய்ப் போய்த் திரும்புவார். பிறகு மன்மதனின் மறுப்புப் பாடல். அதற்கேற்றபடி கொட்டு - மன்மதனின் எதிர் நடை என்று தொடரும். 

இரண்டு பக்கங்களிலும் வலுவுடைய ஒருவர் கையில் நீளத் துண்டுடன் இருப்பர். அவர்கள் துண்டை எடுத்து மன்மதன் மற்றும் ரதி வேடமிட்டவர்களின் இடுப்பில் சுற்றி துண்டின் இரு முனைகளையும் தன் கையில் வைத்திருப்பார். ரதியின் கட்சிக்காகப் பாடும்போது, மன்மத ரதியின் அருகே வருவார். உடனே துண்டைக் கையில் வைத்திருப்பவர் அதை இழுத்து மன்மதனைக் கட்டுப்படுத்துவார். இது போலவே மன்மதனுக்காகப் பாடும்போது ரதி் பக்கமும் நடக்கும்.

மன்மதன் சிவனைப் பழித்து 'அடி! உங்கப்பன் பேயாண்டி...' என்று பாடும்போது ரதி வேடமிட்டவருக்கு ஆவேசம் வந்து விடும். அதற்காகவே பக்கத்தில் நின்று கொண்டிருக்கும் இருவர் அவர் கீழே விழுந்து விடாதபடி தாங்கிப் பிடிப்பார்கள். அவருக்கு மட்டுமல்ல, முந்தைய ஆண்டில் ரதி வேடமிட்டவர் அருகில் இருந்தாலும் மன்மதனின் ஏச்சைக் கேட்டு ஆவேசமடைந்து சாமியாடுவார்கள். அவர்களையும் தாங்கிப் பிடிப் பவர்களும் உண்டு. விழட்டும் என்று விட்டுவிடுவதும் உண்டு. இப்படி நான்கு பிரதான தெருக்கள் வழியில் ஊர்வலம் தொடரும். பந்தலுக்குத் திரும்பும்வரை ரதி மன்மதன் சம்வாதம் அருமையான பாடல்களில் தொடரும். 


பந்தலுக்குத் திரும்பியதும் மன்மதன் தபசிருக்கும் சிவனை நோக்கி மலர் அம்பு எய்யும் விதமாக, மன்மதன் படம் இருக்கும் பக்கத்தில் தொங்கும் இரட்டை வாணம் பற்ற வைக்கப்படும். உடனே அது 'சுர்'ரென்று சீறியபடி சிவனை நோக்கிப் போகும். மறுமுனையை அடைந்ததும் இரட்டை வாணத்தின் மறுவாணம் தானாகவே பற்றிக் கொண்டு மன்மதனை நோக்கிச் சீறிப்பாயும். சிவன் நெற்றிக் கண்ணைத் திறந்து காமனை எரிப்பதாக அர்த்தம். காமன் படத்தின் மீது கற்பூரத்தைக் கொளுத்துவார்கள். படம் பற்றியெரிய அதைத்தாங்கி நின்ற துவரை மிலாறும் 'சட சட' வென எரியும் . அதிர் வேட்டு முழங்கி காமதகனம் முடிந்ததை ஊருக்கு அறிவிக்கும். 

பிறகு ரதி, சிவனிடம் அழுது புலம்புவதும் மன்மதனை மீண்டும் உயிப்பிக்க வேண்டுவதுமான பாடல்கள் கொட்டு முழக்குடன் தொடரும். அது ஒப்பாரி வடிவில் வெகு உருக்கமாய் இருக்கும். 


மன்மதனின் சதியாகிய ரதிதேவி அடுத்த மூன்று நாட்கள் ஒப்பாரி வைத்துப் புலம்புவாள்.மூன்று நாள் முடிந்தவுடன் மன்மதனுக்கு சிவன் மீண்டும் உயிர் கொடுத் துவிட்டதாகக் கூறி மன்மதனுக்கு மலர் பந்தல் அமைக்கப்படும். காமதேவன் உருவ பொம்மை எரித்த இடத்தில், காமன் உயிர்பெற்றதற்கு அடையாளமாக மண் லிங்கம் எடுக்கப்பட்டு பச்சை மரக்கன்று ஒன்றை நட்டு வைத்து வழிபடுகிறார்கள். சிலர் பச்சை பப்பாளிச் செடியையும் நடுவர். மன்மதன் உயிரோடு மீண்டும் வந்துவிட்டதைக் கொண்டாடும் வகையில் பெண்கள் அனைவரும் மாவிளக்கு வைத்து வழிபடுவார்கள். 

கடைசி நாள் அன்று எரிந்த கட்சி, எரியாத கட்சி என்று போட்டிப் பாட்டுக் கச்சேரி நடக்கும். ஒருவர் “மன்மதன் சிவபெருமான் முன் நிற்க மாட்டாமல் எரிந்து சாம்பலாயினான். அவன் மீண்டும் பிழைத்து எழுந்திருந்திருக்க மாட்டான்” என்று பாட்டுக் கட்டுவார். மற்றொருவர் “மன்மதனுடைய செயலினால்தான் சிவபெருமான் உமையவளை மணந்து கொண்டார் என்பதால் காதலுக்கு ஒரு போதும் தோல்வியில்லை, வெற்றிதான்” என்று எதிர்ப் பாட்டு பாடுவார். இருவரும் டேப் அடித்துக் கொண்டு பாடுவார்கள். கேட்கிற ரசிகர்களும் ஆளுக்கொரு பக்கம் ஆதரவு தருவார்கள். முடிவில் மன்மதன் எரிந்து போகவில்லை என்ற முடிவை அனைவரும் ஏற்று மன்மதனைப் புகழ்ந்து பாடுவர். பெருத்த கோலாகலத்துடன், 'எரிந்த கட்சி, எரியாத கட்சி'த் தர்க்கப் பாடல், ரதி மன்மதன் தேர் ஊர்வலம் ஆகியவற்றுடன் பண்டிகை முடிவடையும்.

இது போல் வெவ்வேறு இடங்களில் வெவ்வேறு விதமாகக் காமன் பண்டிகை கொண்டாடப்படுகிறது.

திருவையாற்றிலிருந்து 25 கி.மீ. தொலைவில் உள்ள திருநல்லூர் தலத்தில் வீற்றிருக்கும் கர்கடேஸ்வரரை தனது கணவர் உயிர்பெற்று எழ வரமருளுமாறு வேண்டி, சிவனது அருள் பார்வையால் ரதியின் கோரிக்கை நிறைவேறியது. இதன் பொருட்டு ஆண்டுதோறும் மாசி மாதத்தில் பௌர்ணமி தினத்தில் இங்கு காமன் பண்டிகை சிறப்பாக நடைபெறுகிறது. இரண்டு துண்டாக வெட்டிய ஆமணக்கு செடியை நட்டு வழிபாடு நடத்துகிறார்கள். எட்டு தினங்களுக்குள் அச்செடி மீண்டும் துளிர்விட்டு தழைப்பது இத்தலத்தின் மகிமை.

மன்மத தகனம் தொடர்பான எல்லாக் காட்சிகளும் காஞ்சிபுரம் ஏகாம்பரேஸ்வரர் கோவில் குளம் அருகே உள்ள மண்டபத்தில் சித்திரிக்கப்பட்டுள்ளன.

காமன் பண்டிகையின் சில கூறுகள் 'களவாணி' திரைப்படத்தில் சித்தரிக்கப்பட்டுள்ளது.


</doc>
<doc id="193757" url="https://ta.wikipedia.org/wiki?curid=193757" title="அங்காடிபுரம்">
அங்காடிபுரம்

அங்காடிபுரம் ("Angadipuram", ) என்பது கேரளத்தின் மலப்புறம் மாவட்டத்தில் பெரிந்தல்மண்ணைக்கு 1.5 கிலோமீட்டர் அருகில் உள்ள சிறிய கிராமம். திருமாந்தாங்குன்னு கோயில், தாளியம்பலம் ஆகியன அருகில் உள்ள ஆலயத் தலங்கள்.

வள்ளுவநாடு அரசின் அரசர்கள் திருமாந்தாங்குன்னு கோயிலைக் கட்டினர். வள்ளுவநாட்டு அரசர்களின் தெய்வமான பகவதியை இத்தலத்தில் பிரதிஷ்டை செய்துள்ளனர். வள்ளுவநாட்டின் தலைநகராகவும் இது விளங்கியது. இங்கு அய்யப்பன், நரசிம்மர், கிருஷ்ணர் ஆகியோருக்கான கோயில்களும் உள்ளன.

சொர்ண்ணூர் - நிலம்பூர் ரயில்வே வழியில் உள்ள அங்காடிபுரம் ரயில்வே ஸ்டேஷன் பிரித்தானியர் காலத்தில் கட்டப்பட்டது. 


</doc>
<doc id="193760" url="https://ta.wikipedia.org/wiki?curid=193760" title="மதனகல்யாணி">
மதனகல்யாணி

மதனகல்யாணி சண்முகானந்தன் 5-10-1938 இல் புதுச்சேரியில் பிறந்தவர். பிரெஞ்சுமொழியைப் பயிற்றுவிக்கும் பயிற்சிக்குரிய பல சான்றிதழ்கள் பெற்றவர். பிரெஞ்சுக்காரர்கள் பலருக்குத் தமிழ் மொழியையும் தமிழர்கள் பலருக்குப் பிரெஞ்சு மொழியையும் பயிற்றுவித்தவர். பிரெஞ்சு நாட்டுத் தமிழறிஞர் செவியாக் உள்ளிட்டவர்களுக்குப் பேச்சுத் தமிழ் பயிற்றுவித்த பெருமைக்குரியவர். பிரெஞ்சிலிருந்து தமிழுக்கும் தமிழிலிருந்து பிரெஞ்சுக்கும் என இருபதிற்கும் மேற்பட்ட நூல்களை மொழிபெயர்த்தவர். வருகை தரு ஆசிரியராகப் பல நிறுவனங்களில் பணிபுரிந்தவர். லிசே பிரான்சே பள்ளியில் 41 ஆண்டுகள் தமிழ் பயிற்றுவித்தவர். பணிபுரிந்தவர். 

மதனகல்யாணி காவல்துறை ஆணையர் செ. கிருட்டினசாமி, கி. இராசாம்பாள் தம்பதிகளின் ஐந்து புதல்வர்களில் ஒருவர். ஓய்வு பெற்ற செய்தி மற்றும் விளம்பரத்துறை அதிகாரி த. சண்முகானந்தனின் மனைவி. இவருக்கு மூன்று குழந்தைகள்.








</doc>
<doc id="193761" url="https://ta.wikipedia.org/wiki?curid=193761" title="சப்பானிய வரலாறு">
சப்பானிய வரலாறு

சப்பானிய வரலாறு, சப்பானிய மக்களின் வரலாற்றையும், பண்டைய சப்பான், தற்கால சப்பான், சப்பானிய தீவுகள் ஆகியவற்றின் வரலாற்றையும் உள்ளடக்கியது. சுமார் கி.பி 12,000-ம் ஆண்டு முதல் சப்பானிய தீவுகளில் மனித நடமாட்டம் இருந்து வருகிறது. சப்பானில் கண்டுபிடிக்கப்பட்ட பழமையான மண்பான்டங்கள் சோமான் காலத்தைச் சேர்ந்தவை. முதலாம் நூற்றாண்டில் சப்பான் இருந்ததாக செங்க்சி (二十四史) என்ற நூலில் குறிப்பிடப்பட்டுள்ளது.

சப்பானின் தலைநகராக 710-ம் ஆண்டு முதல் நாராசி (奈良市) என்ற இடம் இருந்தது; புத்த மதத்தின் கலை, மதம் மற்றும் கலாச்சாரத்தை பிரதிபலிக்கும் மையமான நகராக விளங்கியது. 700-ம் ஆண்டு முதல் தற்போதுள்ள பேரரசுக் குடும்பத்தினர் ஆட்சியில், 1868-ம் ஆண்டும் வரை அதிக பெருமையுடனும் ஆனால் குறைந்த அளவு அதிகாரத்துடன் இருந்தனர். சுமார் 1550-ம் ஆண்டில் அரசியல் அதிகாரம் நூற்றுக்கும் மேற்பட்ட சிறிய குழுக்களுக்கு பகிர்ந்தளிக்கப்பட்டது. டைம்யோ (大名) என்ற குறுநில ஆட்சியாளர்கள், தங்களுடைய சாமுராய் (侍) வீரர்கள் மூலம் தங்களுடைய நிலங்களை பாதுகாத்தனர்.

1600-ம் ஆண்டு ஆட்சிக்கு வந்த டொக்குகவா இயாசு (徳川 家康) தன்னுடைய நிலத்தை தன்னுடைய ஆதரவாளர்களுக்கு கொடுத்து, ஈடோ (புதிய டோக்கியோ) என்ற இடத்தில் "பகுஃபு" (கூட்டாட்சி அரசு) அமைப்பை உருவாக்கினார். "டொக்குகவா காலம்" மிகவும் அமைதியாகவும், வளம் மிகுந்ததாகவும் இருந்தது. சப்பானிலுள்ள அனைத்து கிறுத்துவ இயக்கங்கள் மூடப்பட்டு, உலகில் மற்ற பகுதிகளுக்கான தொடர்புகளை இழந்து இருந்தது.

பொதுவான வரலாற்றுக் கால அட்டவணை :

சப்பான்


</doc>
<doc id="193767" url="https://ta.wikipedia.org/wiki?curid=193767" title="கம்மல்">
கம்மல்

கீழ்‌காதில் துளையிட்டு கம்மல்களை அணிகின்றனர்.. பொதுவாக தங்கம், வெள்ளி, பிளாட்டினம், செம்பு முதலிய உலோகங்களில் செய்தவற்றையே பயன்படுத்துகின்றனர். தற்காலத்தில், பிளாஸ்டிக், கண்ணாடி ஆகியவற்றினால் ஆனவற்றையும் அணிகின்றனர்.

கேரளத்தில் பெண்கள் மேல்காதில் அணியும் கம்மலை மேக்காமோதிரம் (மேல்+காது+மோதிரம்) என அழைக்கின்றனர்.

கேரளத்திலும், தமிழ்நாட்டிலும் இந்துமதத்தின் சில சமுதாயங்கள் காதுகுத்து என்ற பெயரில் குழந்தைகளுக்கு காது குத்தும் சடங்கை நடத்துகின்றனர். 


</doc>
<doc id="193789" url="https://ta.wikipedia.org/wiki?curid=193789" title="முகலாய அரசர்கள்">
முகலாய அரசர்கள்

முகலாய அரசர்களால் இந்தியா, பாகிஸ்தான், வங்காளதேசம் ஆகியவற்றை உள்ளடக்கிய பகுதிகள் 16 ஆம் நூற்றாண்டு முதல் 18 ஆம் நூற்றாண்டுவரை ஆளப்பட்டுவந்தது. இவர்களின் சாம்ராஜ்யம் 1858-ல் பிரிட்டிஷாரால் முடிவுக்கு வந்தது. இந்த முகலாயப் பேரரசின் அரசர்களின் பட்டியல் கீழே:


</doc>
<doc id="193790" url="https://ta.wikipedia.org/wiki?curid=193790" title="ஃபுல்டன் ஜான் ஷீன்">
ஃபுல்டன் ஜான் ஷீன்

ஃபுல்டன் ஜான் ஷீன் (இயற்பெயர்: பீட்டர் ஜான் ஷீன், மே 8, 1895 – டிசம்பர் 9, 1979) என்பவர் அமெரிக்க நாட்டில் பிறந்த கத்தோலிக்க திருச்சபையின் பேராயர் ஆவார். இவர் தனது மறையுரைகளுக்காக, குறிப்பாக தொலைக்காட்சி மற்றும் வானொலியில் இவர் நிகழ்த்திய மறையுரைகளுக்காக மிகவும் அறியப்படுகின்றார். இவரின் புனிதர் பட்டமளிப்புக்கான பணிகள் முறைப்படி 2002இல் துவங்கின. புனிதர் பட்டமளிப்புக்கான பேராயம், இவரின் வாழ்க்கையை ஆராய்ந்தறிந்து இவர் வீரமான (மீநிலை) நற்பண்பு (Heroic Virtue) கொண்டுள்ளார் என பரிந்துரைத்ததன் அடிப்படையில், ஜூன் 2012இல், திருத்தந்தை பதினாறாம் பெனடிக்ட் இவரை "வணக்கத்திற்குரியவர்" என அறிவித்தார்.

1919இல் பியோரா மறைமாவட்ட குருவாக இவர் திருநிலைப்படுத்தப்பட்டார். இறையியலில் இவருக்கு இருந்த அறிவுக்காக "கர்தினால் மெர்சியரின் பன்னாட்டு மெய்யியலுக்கான விருது" (Cardinal Mercier Prize for International Philosophy) 1923இல் இவருக்கு அளிக்கப்பட்டது. 1951இல் இவர் நியூயார்கின் துணை ஆயராக நியமிக்கப்படும் முன் இவர் இறையியல் மற்றும் மெய்யியல் ஆசிரியராகவும், பங்கு குருவாகவும் பணியாற்றினார். அக்டோபர் 21, 1966 முதல் அக்டோபர் 6, 1969 வரை இவர் ரோசெஸ்டர் மறைமாவட்ட ஆயராக இருந்தார். 1969இல் இப்பதவியிலிருந்து இவர் விலகியபோது இவர் நியு போர்ட்டின் பட்டம் சார்ந்த ஆயராக நியமிக்கப்பட்டார். இவரின் குறிக்கோளுரை "Da per matrem me venire" (உம் அன்னை வழியாய் உம்மை வந்தடைய அருள்வீர்) என்பது ஆகும். இது "வியாகுலத் தாய்மரி" என்னும் தொடர்பாடலில் வரும் வரியாகும்.

இருபது ஆண்டுகளாக இவர் "The Catholic Hour" (1930–1950) என்னும் பெயரில் இரவு நேர வானொலி நிகழ்ச்சியினை வழங்கினார். பின்னர் "Life Is Worth Living" (1951–1957) என்னும் நிகழ்ச்சியினை தொலைக்காட்சியில் தொகுத்து வழங்கினார். இத்தொலைக்காட்சி நிகழ்ச்சிக்காக இவர் இருமுறை எம்மி விருதினை வென்றுள்ளார். 2009 முதல் இவரின் இந்த நிகழ்ச்சிகள் பல தொலைக்காட்சிகளில் மீண்டும் ஒளிபரப்பு செய்யப்படுகின்றன. தொலைக்காட்சியின் மறைபரப்புவதில் ஷீனின் பங்களிப்பினால் இவர் இத்துறையின் முன்னோடியாகக் கருதப்படுகின்றார்.


</doc>
<doc id="193809" url="https://ta.wikipedia.org/wiki?curid=193809" title="தி. மாரிமுத்து">
தி. மாரிமுத்து

தி. மாரிமுத்து (பிறப்பு: சூன் 23, 1966) என்பவர் ஒரு தமிழக எழுத்தாளர். நுண்கலையில் பட்டயக் கல்வி பெற்றுள்ள இவர் “யூமா. வாசுகி” எனும் புனைப்பெயரிலும் எழுதி வருகிறார்.
இவர் தஞ்சாவூர் மாவட்டத்திலுள்ள பட்டுக்கோட்டையில் 1966 சூன் 23 அன்று பிறந்தவர். நு ”உனக்கும் உலகுக்கும்”, “தோழமை இருள்”, “அமுத பருவம்” எனும் கவிதை நூல்களையும், “உயிர்த்திருத்தல்” எனும் சிறுகதைப் படைப்பையும், “மோர்னிங் திக்கெட்ஸ்” எனும் ஓவியப் படைப்பையும் வழங்கியிருக்கிறார். இவர் எழுதிய ""ரத்த உறவு"" எனும் நூல் தமிழ்நாடு அரசின் தமிழ் வளர்ச்சித் துறையின் 2000 ஆம் ஆண்டுக்கான சிறந்த நூல்களில் புதினம் எனும் வகைப்பாட்டில் பரிசு பெற்றிருக்கிறது. மலையாள எழுத்தாளர் ஓ. வி. விஜயனின் ‘கஸாக்குகளின் இதிகாசம் என்ற புதினத்தைத் தமிழில் மொழிபெயர்த்ததற்காக, 2017 ஆண்டுக்கான சாகித்ய அகாடமி விருது பெற்றார்.





</doc>
<doc id="193812" url="https://ta.wikipedia.org/wiki?curid=193812" title="ஜமால் முகமது கல்லூரி">
ஜமால் முகமது கல்லூரி

ஜமால் முகமது கல்லூரி திருச்சிராப்பள்ளி மாநகரில் உள்ள கல்லூரிகளில் ஒன்றாகும். இக்கல்லூரி கலை, அறிவியல் மற்றும் வணிகவியல் துறைகளில் இளங்கலைக் கல்வி பட்டப்படிப்புகளை வழங்குகிறது. சென்னைப் பல்கலைக்கழகத்தின் கீழ் இயங்கிய இக்கல்லூரி 1982 இல் பாரதிதாசன் பல்கலைக்கழகம் உருவாக்கப்பட்ட போது அதன்கீழ் இணைக்கப்பட்டது.



ஜனாப் எம். ஜமால் முஹம்மது சாஹிப் மற்றும் என். எம் காஜா மியான் இராவுத்தர் ஆகியோர் இதனை நிறுவியவர்களாவர்.


திருச்சி ஜமால் முகமது கல்லூரி சிறந்த நாட்டு நலப்பணித்திட்ட சேவை புரிந்தமைக்காக இந்திராகாந்தி தேசிய நாட்டு நலப்பணித்திட்ட தேசிய விருது 2015 நவம்பர்19-ந் தேதி டெல்லியில் நடந்த நிகழ்ச்சியில் ஜனாதிபதி பிரணாப் முகர்ஜி ஆல் வழங்கப்பட்டது.



</doc>
<doc id="193814" url="https://ta.wikipedia.org/wiki?curid=193814" title="கே. ஏ. பக்கிரிசாமிபாரதி">
கே. ஏ. பக்கிரிசாமிபாரதி

கே. ஏ. பக்கிரிசாமிபாரதி இந்தியாவின் தமிழகத்தைச் சேர்ந்த இசையியல் அறிஞராவார். இசை நிகழ்ச்சிகள், இசைச் சொற்பொழிவுகள், செயல்முறை விளக்க நிகழ்ச்சிகள், கருத்தரங்க ஆய்வுச் சொற்பொழிவுகள் என இசை குறித்த பங்களிப்புகளை செய்து வருகிறார்.



இந்திய இசைக்கருவூலம் எனும் நூலில் குறிப்பிடப்பட்டுள்ள 'நூலாசிரியர் அறிமுகம்'. 


</doc>
<doc id="193815" url="https://ta.wikipedia.org/wiki?curid=193815" title="மெக்சிக்கோ-அமெரிக்கப் போர்">
மெக்சிக்கோ-அமெரிக்கப் போர்

மெக்சிக்கோ அமெரிக்கப் போர் என்பது 1846-1848 ஆண்டுகளில் மெக்சிக்கோ மற்றும் அமெரிக்கா ஆகிய இரு நாடுகளுக்கும் இடையே ஏற்பட்ட போரைக் குறிக்கும். 1845ம் ஆண்டு அமெரிக்கா, டெக்சாசைத் தன்னுடன் இணைத்துக்கொண்டதை எதிர்த்து மெக்சிக்கோ இப்போரை நடத்தியது. 1836 ல் டெக்சாசு மெக்சிக்கோவுக்கு எதிராகப் புரட்சி நடத்தி மெக்சிக்கோவில் இருந்து பிரிந்தாலும் மெக்சிக்கோ டெக்சாசைத் தன்னுடைய பகுதியாகக் கருதியது.

1846ன் வசந்த காலத்திலிருந்து 1847ன் இலையுதிர் காலம் வரை பெரும் போர் நடைபெற்றது. அமெரிக்கப் படைகள் விரைவாக நியு மெக்சிக்கோவையும் கலிபோர்னியாவையும் கைப்பற்றின. வடகிழக்கு, வடமேற்கு மெக்சிக்கோவின் சில பகுதிகளையும் அமெரிக்கப் படைகள் கைப்பற்றின. அமெரிக்கக் கப்பற்படையின் பசிபிக்குப் பகுதிப்படை பாகா கலிபோர்னியாவின் தென் பகுதியிலுள்ள பல படைத்தளங்களைக் கைப்பற்றியது. மற்றொரு அமெரிக்கப்படை மெக்சிக்கோ நகரைக் கைப்பற்றியது. இப்போரில் அமெரிக்கா வெற்றிபெற்றது. 

குவாடுலுப் கிடால்கோ உடன்படிக்கையின் படி 15 மில்லியன் டாலர்களுக்கு மெக்சிக்கோ நியு மெக்சிக்கோ, ஆல்ட்டா கலிபோர்னியா பகுதிகளை அமெரிக்காவுக்கு அளித்தது. மெக்சிக்கோ அமெரிக்கக் குடிமக்களுக்குத் தர வேண்டிய 3.5 மில்லியன் டாலரை அமெரிக்கா ஏற்றுக்கொண்டது. மெக்சிக்கோ டெக்சாசின் இழப்பை ஏற்றுக்கொண்டது, ரியோ கிராண்டே ஆற்றைத் தன் எல்லையாக ஏற்றுக்கொண்டது. 

பசிபிக் கடற் பகுதி வரை அமெரிக்காவை விரிவடையச் செய்யவேண்டும் என்பதே சனநாயகக் கட்சியின் தலைவர் அமெரிக்க அதிபர் ஜேம்சு போல்க்கின் குறிக்கோளாக இருந்தது. எனினும் இப்போர் அமெரிக்காவில் பெரும் சர்ச்சைகளை ஏற்படுத்தியது. விக் கட்சி அடிமை முறையை எதிர்ப்பவர்கள், ஏகாதிபத்தியக் கொள்கையை எதிர்ப்பவர்கள் இப்போரைக் கடுமையாக எதிர்த்தனர். இப்போரில் அதிக அமெரிக்க வீரர்களின் உயிர் பலியானதும், அதிகப் பணம் செலவழிக்கப்பட்டதும் விமர்சிக்கப்பட்டது. இப்போரினால் அரசியலில் அடிமைகளின் உரிமை பற்றி அதிகம் தருக்கம் செய்யப்பட்டது. அது அமெரிக்க உள்நாட்டுப் போர் நடக்கவும் காரணமாக இருந்தது.

இப்போர் மெக்சிக்கோவில் அமெரிக்காவின் முதல் தலையீடு என்றும், அமெரிக்காவின் ஆக்கிரமிப்பு என்றும், 1847 போர் என்றும், பல பெயர்களில் மெக்சிக்கோவில் அழைக்கப்படுகிறது.

எசுப்பானியாவிடம் இருந்து 1821ல் விடுதலை பெற்ற மெக்சிக்கோவில் பல விதமான உள் நாட்டுக் குழப்பங்கள் நிலவிச் சண்டை நடைபெற்றது. ஆனாலும் அவர்கள் மெக்சிக்கோவிடமிருந்து டெக்சாசு பிரிந்ததை அங்கீகரிக்கவில்லை. அமெரிக்கா டெக்சாசைத் தன்னுடன் இணைத்துக் கொண்டால் போர் மூளும் என்று எச்சரித்தார்கள் . 

விடுதலை அடைந்த மெக்சிக்கோவின் இராணுவ, அரசியல் செல்வாக்கு குறைந்திருந்ததால் வடமெக்சிக்கோ அப்பாச்சி (Apache), நவாஃகோ (Navajo), கமான்சி (Comanche) போன்ற அமெரிக்கத் தொல்குடிகளின் தாக்குதலுக்கு உள்ளாகும் சூழலுக்கு உள்ளாகியிருந்தது. குறிப்பாகக் கமான்சி அமெரிக்கத் தொல்குடிகள் மெக்சிக்கோவின் வலுகுன்றிய நிலையைப் பயன்படுத்திப் பல நூறு மைல்கள் உள் நுழைந்து பெரும் எண்ணிக்கையிலான கால்நடைகளைக் கவர்ந்து சென்றார்கள். தங்கள் சொந்தப் பயன்பாடு போக டெக்சாசு மற்றும் அமெரிக்கச் சந்தைகளிலும் அவற்றை விற்றார்கள். 

அமெரிக்கத் தொல்குடிகளின் படையெடுப்பால் ஆயிரக்கணக்கான மக்கள் இறந்ததோடு வட மெக்சிக்கோ பெரும் சீரழிவைச் சந்தித்திருந்ததால் 1846ல் அமெரிக்கா படையெடுத்து வந்த போது சிறிய எதிர்ப்பே உள்ளூர் மக்களிடம் இருந்து எழுந்தது .

1842ல் மெக்சிக்கோவில் இருந்த அமெரிக்க அமைச்சர் (தூதர்) வாடி தாம்சன் தனது கடன்களுக்காக மெக்சிக்கோ, கலிபோர்னியாவை விட்டுக்கொடுக்கலாம் என்று தெரிவித்தார். அவர் டெக்சாசை விட அழகான செல்வச் செழிப்புள்ள ஆல்ட்டா கலிபோர்னியாவை இணைத்துக்கொண்டால் பசிபிக் பகுதியில் செல்வாக்குள்ள நாடாகத் திகழலாம் என்றும் இங்கிலாந்தும் பிரான்சும் இப்பகுதி மேல் குறி வைத்துள்ளதையும் சுட்டிக்காட்டினார்.

அதிபர் ஜான் டைலரின் நிருவாகம் மெக்சிக்கோ, இங்கிலாந்து, அமெரிக்கா இணைந்த முத்தரப்புப் பேச்சுவார்த்தை மூலம் ஆரகன் எல்லைச் சிக்கலைத் தீர்க்கவும் சான் பிரான்சிசுக்கோ மீது மெக்சிக்கோ தன் உரிமையை விட்டுக்கொடுக்குமாறு கேட்டது. அபெர்டின் பிரபு (Lord Aberdeen) இப்பேச்சுவார்த்தையில் கலந்துகொள்ள மறுத்துவிட்டார். ஆனால் அமெரிக்கா இப்பகுதியை இணைத்துக்கொள்ள இங்கிலாந்திற்கு மறுப்பில்லை என்று கூறிவிட்டார்.
மெக்சிக்கோவிலிருந்த இங்கிலாந்துத் தூதர் ரிச்சர்டு பாக்கின்கெம் (Richard Pakenham) 1841 ல் ஆல்ட்டா கலிபோர்னியா, ஆங்கிலேயர்களைக் குடியமர்த்தச் சிறந்த இடமென்றும் ஆங்கிலேயக் (இங்கிலாந்து) குடியேற்றம் அமையச் சிறந்த இயற்கை வளங்களை உடைய இடம் என்றும், மெக்சிக்கோ இப்பகுதியை விட்டுத் தந்தால் மற்ற நாடுகளின் கைகளுக்கு இப்பகுதி செல்லக்கூடாது என்றும், இங்கிலாந்திற்கே இது செல்லவேண்டும் என்றும் பால்மெர்சுடன் பிரபுவுக்குக் (Lord Palmerston) கடிதமெழுதினார். ஆனால் இக்கடிதம் இலண்டனுக்குச் செல்லும் முன்பு சர் ராபர்ட் பீல் அரசு பதவிக்கு வந்திருந்தது. இது பெரும் செலவுபிடிக்கும் நடவடிக்கை என்பதாலும் பல நாடுகளுடன் சிக்கல்களுக்கு வழிவகுக்கும் என்பதாலும் அவரின் கடிதம் நிராகரிக்கப்பட்டது. 

1820ல் மிசௌரியைச் சேர்ந்த மோசசு ஆசுடின் டெக்சாசில் பெரும் நிலப்பகுதியை வாங்கினார். அங்கு அமெரிக்கர்களைக் குடியேற்றத் திட்டமிட்ட அவர் தன் திட்டம் நிறைவேறுவதற்குள்ளேயே மரணமடைந்துவிட்டார். அவர் மகன் இசுடீபன் ஆசுடின் 300 அமெரிக்கக் குடும்பங்களைத் தங்கள் நிலத்தில் குடியேற்றினார். அவர்களின் குடியேற்றத்தைத் தொடர்ந்து பல அமெரிக்கக் குடும்பங்கள் டெக்சாசு நிலப்பகுதியில் குடியேறின. மெக்சிக்கர்கள் டெக்சாசில் அனுமதித்திருந்த பல குடியேற்றங்களில் இதுவே பலவிதங்களில் முன்னேற்றம் கண்டதாக இருந்தது. ஆங்கிலேயர்கள் டெக்சாசின் பூர்வகுடிகளான டெகனோவுக்கும், கமாச்சிக்களுக்கும் (Tejano and Comanches ) மெக்சிக்கோவுக்கும் இடையே முதல் நிலைப் பாதுகாப்பு அரணாக இருப்பார்கள் என்று மெக்சிக்கோ கருதியது. டெக்சாசின் மேற்கில் குடியேறி மெக்சிக்கோவிற்கு அரணாக இருப்பார்கள் என்று நினைத்ததற்கு மாறாக அமெரிக்கக் குடியேறிகள் வளமான பண்ணைநிலங்களில் குடியேறுவதும் கிழக்கில் உள்ள அமெரிக்க மாநிலமான லூசியானாவுடன் வணிகத் தொடர்புகளை அதிகப்படுத்துவதுமாக இருந்தனர். 1829ல் பெருமளவில் நடந்த அமெரிக்கர்களின் குடியேற்றத்தின் காரணமாக டெக்சாசில் எசுப்பானியம் பேசுபவர்களை விட ஆங்கிலேயர்கள் எண்ணிக்கை அதிகமானது. இதைக் கட்டுப்படுத்துவதற்காக மெக்சிக்கோ அரசு சொத்து வரியை மீண்டும் நடைமுறைக்குக் கொண்டுவந்தது. அமெரிக்காவிலிருந்து வரும் பொருள்களுக்கு அதிகச் சுங்க வரியை விதித்தது. மேலும் அடிமை முறையைத் தடைசெய்தது. ஆனால் அமெரிக்கக் குடியேறிகளும் மெக்சிக்கோ வணிகர்களும் இதை ஏற்க மறுத்தனர். அதனால் மெக்சிக்கோ டெக்சாசுக்குக் குடியேற்றத்தைத் தடை செய்தது. ஆனாலும் கள்ளத்தனமாகப் பல அமெரிக்கர்கள் டெக்சாசில் குடியேறுவது தொடர்ந்தது. 

1834ல் மெக்சிக்கோவின் தளபதியான அனடோனியோ லோபசு தே சாந்தா அனா (Antonio López de Santa Anna) ஆட்சியைக் கைப்பற்றிக் கூட்டாட்சி முறையைக் கைவிட்டார். அவர் டெக்சாசு அனுபவித்த அரை தற்சார்பு நிலையை ஒழிக்க முற்பட்டார். இசுடீபன் ஆசுடின் டெக்சாசு மக்களை ஆயுதம் ஏந்த அழைப்பு விடுத்தார். டெக்சாசு மக்கள் டெக்சாசு மெக்சிக்கோவில் இருந்து விடுதலை அடைந்ததாக 1836ல் அறிவித்தனர். சாந்தா அனா டெக்சாசின் படைகளை அலமோவில் தோற்கடித்தார். அவர் டெக்சாசின் படைத் தளபதி சாம் ஊசுடனால் (Sam Houston) தோற்கடிக்கப்பட்டார். அவர் சான் ஃகாசின்டோ (San Jacinto) போரில் சிறைபிடிக்கப்பட்டு டெக்சாசின் விடுதலையை உறுதி செய்யும் உடன்படிக்கையில் கையெழுத்திட்டார் . டெக்சாசின் விடுதலையை இங்கிலாந்து, பிரான்சு, அமெரிக்கா ஆகியவை ஏற்றுக்கொண்டன. புதிய நாடான டெக்சாசை மீண்டும் கைப்பற்ற முயல வேண்டாம் என்று அவை மெக்சிக்கோவுக்கு அறிவுறுத்தின. பெரும்பாலான டெக்சாசு மக்கள் அமெரிக்காவுடன் இணைய விரும்பினார்கள். இது அமெரிக்கக் காங்கிரசில் சர்ச்சைக்குரியதாக இருந்தது. விக் கட்சி இதை எதிர்த்தது. 1845ல் டெக்சாசு அமெரிக்காவுடன் இணைய அமெரிக்கக் கீழவை (காங்கிரசு) ஒத்துக்கொண்டது. டிசம்பர் 29, 1845 அன்று டெக்சாசு அமெரிக்காவின் 28வது மாநிலமாக இணைத்துக்கொள்ளப்பட்டது .

விடுதலை அடைந்த டெக்சாசின் எல்லை மெக்சிக்கோவுடன் சிக்கலானதாகவே இருந்தது. டெக்சாசு தன் எல்லையாக ரியோ கிராண்டே (Rio Grande) என்பதை வெலாசுக்கோ (Velasco ) உடன்படிக்கையைக் காட்டிச் சொன்னதை மெக்சிக்கோ ஏற்க மறுத்தது. அது எல்லையாக நுவேசசு (Nueces) ஆற்றைச் சொன்னது. டெக்சாசின் எல்லையாக ரியோ கிராண்டே குறிப்பிடப்படாததால் அமெரிக்கக் கீழவையின் தீர்மானத்தை ஏற்க மேலவை மறுத்துவிட்டது. அதிபர் போல்க் ரியோ கிராண்டேவை எல்லையாக அறிவித்தது மெக்சிக்கோவுடனான மோதலுக்கு அடித்தளமிட்டது . 

1845 சூலை மாதத்தில் அமெரிக்க அதிபர் போல்க் தளபதி சக்கரி தைலரை (Zachary Taylor) டெக்சாசுக்கு அனுப்பினார் அக்டோபர் மாதத்தில் 3500 படைவீரர்கள் நுவேசசு ஆற்றை அடைந்தனர். படைபலம் மூலம் சர்ச்சைக்குரிய நிலத்தைக் கைப்பற்றவும் தயாராக இருந்தார். போல்க் அச்சமயத்தில் அல்டா (மேல்) கலிபோர்னியாவிலிருந்த அமெரிக்க தூதர் தாமசு லார்க்கின்னுக்கு (Thomas Larkin) அமெரிக்காவுக்குக் கலிபோர்னியாவைப் படைபலத்தால் இணைத்துக்கொள்ளும் எண்ணமில்லை எனவும் ஆனால் மெக்சிக்கோவில் இருந்து விடுதலை வேண்டுமென்றால் அவர்களுக்கு உதவும் என்றும் அவர்கள் தாங்களாக அமெரிக்காவுடன் இணைந்து கொள்ள விரும்பினால் அதை ஆதரிக்கும் எனவும் கூறினார். இப்பகுதியை இங்கிலாந்து அல்லது பிரான்சு கைப்பற்றுவதை அமெரிக்கா எதிர்க்கும் என்றும் கூறினார் . 

ஆரகன் நாட்டுப் பகுதியில் இங்கிலாந்து உடனான போரை முடிவுக்குக் கொண்டு வரப் போல்க் அப்பகுதியை பிரித்துக்கொள்ளும் ஆரகன் ஒப்பந்தத்தில் கையெழுத்திட்டது வடபகுதிச் சனநாயகக் கட்சியினரைக் கோபமூட்டியது. அவர்கள் இவர் வடபகுதி விரிவாக்கத்தை விடத் தென்பகுதி விரிவாக்கத்துக்கே முன்னுரிமை கொடுக்கிறார் என்று எண்ணினார்கள்.

1845-46 ன் குளிர்காலத்தில் ஜான் பிரிமாண்டும் (John C. Frémont) சில ஆயதக் குழுக்களும் கலிபோர்னியா பகுதியில் தோன்றினர். அவர் ஆரகன் செல்லும் வழியில் பொருள்கள் வாங்குவதற்காக இங்கு வந்ததாக மெக்சிக்கோ ஆளுனரிடமும் லார்கின்னிடமும் கூறினார். ஆனால் அவர் மக்கள் நெருக்கம் அதிமுள்ள பகுதிகளில் நுழைந்தார். அவர் சாந்தா குருசு, சாலினா பள்ளத்தாக்கு (Santa Cruz and the Salinas Valley) பகுதிகளில் பயணம் செய்து அங்குள்ளவர்களிடம் தன் தாயிற்கு உகந்த கடற்கரையோர வீட்டைப் பார்ப்பதற்காக இப்பகுதிக்கு வந்ததாகக் கூறினார் . இதனால் எச்சரிக்கை அடைந்த மெக்சிக்கோ அதிகாரிகள் அவரைக் கலிபோர்னியாவை விட்டு வெளியேறுமாறு கூறினர். ஆனால் அவர் காவிலன் சிகரத்தில் (Gavilan Peak) கோட்டையைக் கட்டி அங்கு அமெரிக்கக் கொடியை ஏற்றினார். இவரின் செயல்கள் எதிர் மாறான விளைவுகளை உருவாக்கக் கூடியவை என்று லார்க்கின் சொன்னதால் இவர் மார்ச் மாதத்தில் கலிபோர்னியாவை விட்டு வெளியேறினார். சொனோமாவில் நிகழ்ந்த கரடிக் கொடிப் புரட்சியின் போது மீண்டும் கலிபோர்னியாவுக்குள் நுழைந்து புரட்சியாளர்களுக்கு உதவினார். அங்குள்ள அமெரிக்கக் குடியேறிகள் டெக்சாசை முன்மாதிரியாகக் கொண்டு கலிபோர்னியா மெக்சிக்கோவில் இருந்து விடுதலை அடைந்துவிட்டதாக அறிவித்தனர். 

நவம்பர் 10,1845 அன்று போல்க், ஜான் சிலைடெல்லை (John Slidell) மெக்சிக்கோ நகரத்துக்கு அனுப்பி $25 மில்லியன் தருவதாகவும் அதற்கு பதில் ஆல்ட்டா கலிபோர்னியாவையும் சாந்தா வே டே நுயேபோ மெக்சிக்கோவையும் (Santa Fe de Nuevo México) தரும் படியும் டெக்சாசில் ரியோ கிராண்டேவை எல்லையாக ஏற்றுக்கொள்ளும் படியும் கோரினார். அமெரிக்க எல்லையை விரிவாக்க நோக்கமுடையவர்கள் கலிபோர்னியாவைப் பெறுவது அப்பகுதியில் இங்கிலாந்தின் நடவடிக்கைளைத் தடுக்கும் என்றும் பசிபிக் கடல் பகுதியில் செல்லத் துறைமுகம் கிடைக்கும் என்றும் எண்ணினார்கள். மெக்சிக்கோ விடுதலைப்போரின் போது அமெரிக்க மக்களின் உடமைகளுக்கு ஏற்பட்ட பாதிப்பிற்காக $3 மில்லியன் கொடுக்க வேண்டியதையும் மேலும் இரு பகுதிகளுக்காக $25 லிருந்து $30 மில்லியன் அதிகம் கொடுக்கவும் சிலைடெலுக்கு போர்க் அனுமதி கொடுத்திருந்தார். 

மெக்சிக்கோ இதில் விருப்பம் கொள்ளவில்லை. 1846ல் மட்டும் நான்கு முறை அதிபரும், ஆறு முறை போர் அமைச்சரும், பதினாறு முறை நிதி அமைச்சரும் மாறினார்கள் . மெக்சிக்கோவிலுள்ள அனைத்து அரசியல் பிரிவுகளும் பொது மக்களும் அமெரிக்காவிற்கு நிலத்தைக் கொடுப்பது தேசிய அவமானமாகக் கருதினார்கள். அமெரிக்காவுடனான நேரடி மோதலை விரும்பாத மெக்சிக்கர்கள் துரோகிகளாகப் பார்க்கப்பட்டனர், துரோகப் பட்டியலில் அதிபரும் அடக்கம். அதிபருக்கு எதிர் அணியில் இருந்தவர்களுக்குச் செல்வாக்குள்ள செய்தி இதழின் ஆதரவு இருந்தது. சிலைடெல் மெக்சிக்கோ நகரத்தில் இருப்பது இழுக்கு என்று பெரும்பாலான மெக்சிக்கர்கள் கருதினர். அவரைத் தான் வரவேற்றது டெக்சாசு இணைப்பைச் சுமுகமாகத் தீர்க்க உதவும் என்று அதிபர் டே கரெரா கருதினார். அதிபர் துரோகி குற்றம் சாட்டப்பட்டு பதவியிலிருந்து இறக்கப்பட்டார். அதன் பின் தேசியவாத அரசு தளபதி மரினோ பரேடேசு அரில்லாகா பதவிக்கு வந்தார். அவ்வரசு டெக்சாசு மீது மெக்சிக்கோவுக்கு உள்ள உரிமையைப் பகிரங்கமாக அறிவித்தது. சிலைடெல் மெக்சிக்கோ தண்டிக்கப்பட வேண்டும் என்ற முடிவுடன் அமெரிக்காவிற்குத் திரும்பினார். 

அதிபர் போல்க் ரியோ கிராண்டே பகுதிக்குத் தளபதி தைலரை படைகளுடன் செல்லக் கட்டளையிட்டார். ரியோ கிராண்டே ஆற்றிலிருந்து நுவேசசு ஆறு வரையான பகுதியை மெக்சிக்கோ உரிமை கொண்டாடியது. 1836ல் ஏற்பட்ட வெலாசுக்கோ உடன்படிக்கைப்படி ரியோ கிராண்டே எல்லை என அமெரிக்கா கூறியது. மெக்சிக்கோ அவ்வொப்பந்தத்தை நிராகரிகத்ததுடன் இது தொடர்பாகப் பேச்சுவார்த்தை நடத்தவும் மறுத்துவிட்டது. மேலும் அது டெக்சாசு முழுவதையும் உரிமை கோரியது . மெக்சிக்கோ டெய்லரை நுவேசசு ஆற்றுப்பகுதிக்குச் செல்லுமாறு கோரியதை தைலர் ஏற்றுக்கொள்ளவில்லை. அவர் ரியோ கிராண்டே ஆற்றங்கரையில் தற்காலிகக் கோட்டையைக் கட்டினார் . 

தளபதி மரியான அரிசுட்டா தலைமையில் மெக்சிக்கோப் படைகள் ஏப்பிரல் 25, 1846 அன்று 2000 வீரர்களுடன் போருக்குத் தயாராயினர். அவர்கள் 70 வீரர்கள் உடைய அமெரிக்க ரோந்துப் படையைத் தாக்கினார்கள். அத்தாக்குதலில் அமெரிக்க வீரர்கள் 16 பேர் இறந்தனர் .

போல்க் அமெரிக்க ரோந்து வீரர்கள் கொல்லப்பட்டத்தை அறிந்தார், மேலும் மெக்சிக்கோ அரசு சிலைடெல்லின் அமைதிப் பேச்சுவார்த்தையை முறித்துக்கொண்டதால் போர் நடைபெற வேண்டிய சூழலுக்குத் தான் தள்ளப்பட்டுள்ளதாக உணர்ந்தார் . அவர் அமெரிக்கக் கீழவைக்கு மே 11, 1846 அன்று மெக்சிக்கோ அமெரிக்க எல்லையைக் கடந்ததாகவும் அவர்கள் அமெரிக்கப் பகுதியை ஆக்கரமித்துள்ளதாகவும் அமெரிக்கர்களின் இரத்தம் அமெரிக்க மண்ணில் சிந்தப்பட்டதாகவும் கூறினார் . போருக்கான அனுமதியை அமெரிக்கக் கீழவை மே 13, 1846 அன்று வழங்கியது. தென் பகுதிச் சனநாயகக் கட்சியினர் இப்போர் அறிவிப்புக்குப் பெரும் ஆதரவு கொடுத்தனர். விக் கட்சியின் 67 உறுப்பினர்கள் போருக்கு எதிர்ப்பு தெரிவித்தனர் . ஆனால் இறுதி வாக்கெடுப்பில் 14 விக் கட்சியினர் மட்டுமே எதிர்த்து வாக்களித்தனர். சில மணி நேரங்கள் மட்டுமே தருக்கம் செய்து போருக்கான அனுமதியை அமெரிக்கக் கீழவை மே 13, 1846 அன்று வழங்கியது. மெக்சிக்கோ அதிபர் மரியானோ அரிசுட்டா மே 23 அன்று வெளியிட்ட அறிவிப்பு போர் அறிவிப்பாகக் கருதப்பட்டாலும் மெக்சிக்கோ காங்கிரசு அதிகாரபூர்வமாகச் சூலை 7 அன்றே போர் அறிவிப்பை வெளியிட்டது. 

அமெரிக்கா மெக்சிக்கோ மீது போர் தொடுப்பதாக அறிவித்ததும் அன்டோனியோ லோபசு தே சாந்தா அனா ( Antonio López de Santa Anna) தனக்கு அதிபர் பதவி மீது ஆசை இல்லை எனவும் முன்பு தான் செய்ததைப் போல மெக்சிக்கோ மீது படையெடுத்து வரும் அன்னியர்களை எதிர்க்கத் தன் இராணுவத் திறமைகளைப் பயன்படுத்த அனுமதிக்கும் படி வேண்டினார். போரில் நிறைய கூட்டாளிகளைச் சேர்க்கவேண்டிய நெருக்கடியில் இருந்த அதிபர் வாலன்டின் கோமெச் வாரியசு (Valentín Gómez Farías) சாந்தா அனாவை மெக்சிக்கோ திரும்ப அனுமதி தந்தார். மெக்சிக்கோ கடற்பகுதியை அமெரிக்கக் கடற்படை முற்றுகையிட்டிருந்தது. அதன் வழியே தன்னை மெக்சிக்கோ அனுப்பினால் நியாயமான விலைக்கு அமெரிக்கா கேட்டிருந்த நிலங்களை விற்பதாக அமெரிக்கப் பிரதிநிதிகளிடம் மறைமுக ஒப்பந்தம் செய்துகொண்டார் . சாந்தா அனா மெக்சிக்கோ திரும்பி இராணுவத்துக்குத் தலைமையேற்றதும் தான் அமெரிக்காவுடன் மறைமுகமாகச் செய்த உடன்படிக்கையை மதிக்க மறுத்துவிட்டார். அவர் தன்னை மீண்டும் அதிபராக அறிவித்துக்கொண்டார். அமெரிக்காவின் ஆக்கிரமிப்பை அவரால் தடுக்க முடியவில்லை. 

தென் மற்றும் வட பகுதி விக் கட்சியினர் பெரும்பான்மையோர் போரை எதிர்த்தனர். மக்களாட்சிக் கட்சியினரில் பெரும்பான்மையோர் போரை ஆதரித்தனர் . புதிய நிலப்பகுதிகளைத் தெற்கில் கைப்பற்றுவது நிறைய அடிமை உள்ள பண்ணைகளை வைத்துக்கொள்ள உதவும் என்றும் இது வேகமாக வளரும் வடபகுதியினரை எண்ணிக்கையில் மிஞ்ச உதவும் என்றும் தென் பகுதிச் சனநாயகக் கட்சியினர் கருதினர். வடபகுதியிலிருந்த அடிமை முறைக்கு எதிரானவர்கள் தென்பகுதி அடிமை முறை ஆதரவாளர்களின் செல்வாக்கு அதிகரிப்பதை விரும்பவில்லை. விக் கட்சியினர் தொழில் மயமாக்கலினால் பொருளாதாரம் வளரவேண்டும் என விரும்பினர், நிலப் பிடிப்பு முறையால் அல்ல என்றனர். அவர்களில் மாசெசூசெட்சுஉறுப்பினர் சான் குவின்சி ஆடம்சு (John Quincy Adams) முதன்மையானவர். இவர் 1836ல் டெக்சாசு இணைப்பை எதிர்த்தவர், அதே காரணங்களுக்காக 1846லும் போரை எதிர்த்தார். மக்களாட்சிக் கட்சியினர் நிறையப் புதிய இடங்களைப் பிடிக்கவேண்டும் என்று விரும்பினர், வடபகுதி மக்களாட்சிக் கட்சியினர் வடமேற்குப் பகுதியில் நிறைய இடங்களைப் பிடிக்கலாம் எனக் கருதினர். சோசுவா கிட்டிங்சு (Joshua Giddings) வாசிங்டன் டி. சி. யில் போர் எதிர்ப்பாளர்களுக்குத் தலைமை தாங்கினார். மெக்சிக்கோவுடனான போர் நியாமற்றது என்று கூறி போருக்கு எதிராக வாக்களித்தார். விக் கட்சியைச் சேர்ந்த ஆபிரகாம் லிங்கன் போருக்கான காரணங்களைத் தெளிவாக விளக்குமாறு கேட்டார். அமெரிக்க ரோந்துப் படைகள் எங்கு தாக்கப்பட்டார்கள் என்று விளக்குமாறு கேட்டார். வடபகுதி அடிமை முறை எதிர்ப்பாளர்கள் போரானது அடிமைகள் உள்ளோரின் பிடியை அடிமைகளின் மீது இன்னும் அதிகமாக்கும் என்றும் அவர்களின் செல்வாக்கை அரசில் அதிகப்படுத்தும் என்றும் குற்றம் சாட்டினார்கள். என்றி தேவிது தோரியு (Henry David Thoreau) போருக்காகத் தான் செலுத்தும் வரி பயன்படக்கூடாது என்று வரி செலுத்தாததால் சிறையில் அடைக்கப்பட்டார். அங்கு அவர் புகழ்பெற்ற குடிசார் ஒத்துழையாமை ( Civil Disobedience) பற்றிக் கட்டுரை எழுதினார். மக்களாட்சிக் கட்சியின் கீழவையாளர் தாவீது வில்மோட் (David Wilmot) வில்மோட் திருத்தத்தைக் கொண்டுவந்தார். அது புதிதாக மெக்சிக்கோவில் இருந்து இணைக்கப்படும் பகுதிகளில் அடிமை முறை சட்டத்துக்கு எதிரானது என்றது. அது அமெரிக்க கீழவையில் நிறைவேறவில்லை. அதனால் வட தென் பகுதி பிரிவுகளுக்கு இடையே மேலும் பகைமை வளர்ந்தது.

ரியோ கிராண்டேவுக்கு வடபகுதியில் சர்ச்சைக்குரிய நிலத்தில் மெக்சிக்கோ இராணுவத்தின் நடவடிக்கைகள் அமெரிக்கா மீது போர் தொடுத்ததற்குச் சமம் என்று கருதப்பட்டாலும் போர் ஆதரவாளர்கள் ஆல்ட்டா கலிபோர்னியாவின் பெரும் பகுதிகளில் (தற்கால கலிபோர்னியா, நியு மெக்சிக்கோ) மெக்சிக்கோவுக்குச் சிறிய உடமைகளே இருந்தன என்றும் அவர்களுக்கு அப்பகுதியுடன் சிறப்பான தொடர்பு எதுவும் இல்லை என்று கருதினார்கள்.
மேலும் அப்பகுதியின் நிலம் மெக்சிக்கோவுக்கு உரியது என்று இன்னும் உறுதியாகவில்லை என்றும் அப்பகுதி யாராலும் ஆளப்படாமல் யாராலும் பாதுகாக்கப்படாமல் உள்ளது என்றும் கருதினார்கள். குறிப்பாக அப்பகுதியை அமெரிக்காவின் எதிரியான இங்கிலாந்து இணைத்துக்கொள்ளும் ஆபத்து இருப்பதாகக் கருதினார்கள். போல்க் இக்குறிப்பைத் தன்னுடைய மூன்றாவது ஆண்டுச் செய்தியில் டிசம்பர் 7, 1847 அன்று சொன்னார் . மேலும் அச்செய்தியில் தன் அரசு போர் நடைபெறாமல் இருக்க மேற்கொண்ட முயற்சிகளையும் போரை நடத்துவதற்கான காரணத்தையும் கூறினார். அதோடு அமெரிக்கக் குடிகளுக்கு மெக்சிக்கோ தர வேண்டிய நட்ட ஈடு பற்றி விரிவாக எடுத்துரைத்தார். மெக்சிக்கோவின் பொருளாதாரம் நொடிந்துள்ள நிலையில் அந்நாட்டின் வடபகுதியை இணைத்துக்கொள்வது சரியான நடவடிக்கை என்று கூறினார். இது அமெரிக்கக் கீழவையில் உள்ள மக்களாட்சிக் கட்சியினரின் ஆதரவைப் பெறக் காரணமாக இருந்தது. 

டெக்சாசு கோட்டை முற்றுகை மே 3 அன்று தொடங்கியது, பீரங்கிகளால் கோட்டைக் கடுமையாகத் தாக்கப்பட்டது. இத்தாக்குதல் 160 மணி நேரம் நீடித்தது கோட்டையை மெக்சிக்கோ படை வீரர்கள் சூழ்ந்து கொண்டனர். கோட்டை மீது நடந்த தாக்குதலில் 13 அமெரிக்க வீரர்கள் காயமடைந்தனர், இருவர் உயிரிழந்தனர். 

மே 8 அன்று கோட்டை முற்றுகையைத் தகர்க்கச் சக்கரி தைலர் 2,400 படை வீரர்களுடன் வந்தார் , ஆனால் அவரைப் பாலோ அல்டோ பகுதியில் அரிசுட்டா 3,400 வீரர்களுடன் வழிமறித்தார். அமெரிக்கர்கள் குதிரை வண்டிகளில் பீரங்கிகளைப் பொருத்தித் தாக்குதல் நடத்தினர். இவற்றைப் பறக்கும் பீரங்கி என்று அழைத்தனர். இது மெக்சிக்கோப் படைகளில் பெரும் சேதம் விளைவித்தது. மெக்சிக்கர்கள் வறண்ட ஆற்றக்கரைக்குப் பின்வாங்கினர். பின்வாங்கும் போது மெக்சிக்கர்கள் சிதறிச் சென்றதால் அவர்களுக்கிடையேயான தகவல் தொடர்பு சிரமமானதாக இருந்தது . ஆற்றங்கரையில் நடந்த மோதலில் இரு நாட்டு வீரர்களும் கைகளால் மோதிக்கொண்டனர். அமெரிக்க வீரர்கள் மெக்சிக்கர்களின் பீரங்களை கைப்பற்றினர் . மெக்சிக்கப் படை வீரர்கள் பலத்த சேதத்துடன் பின்வாங்கினர்.

மே 13, 1846ல் மெக்சிக்கோ மீதான போரை அறிவித்த பிறகு அமெரிக்கா இருமுனைகளில் தாக்குதலை நடத்தியது. இசுடீபன் கார்னி (Stephen W. Kearny) தலைமையில் தரைப்படை வீரர்கள் செப்பர்சன் படை வீட்டிலிருந்தும் லெவன்வொர்த் கோட்டையிலிருந்தும் மேற்கு மெக்சிக்கோவை ஆக்கிரமிக்கப் புறப்பட்டனர். ஜான் இசுலோட் (John D. Sloat) தலைமையில் பசிபிக் கடற்படை பலப்படுத்தப்பட்டது. இங்கிலாந்து இப்பகுதிகளைப் பிடிக்கலாம் என்று கருதப்பட்டதால் இந்நடவடிக்கை எடுக்கப்பட்டது. ஜான் வூல், தைலர் தலைமையில் இரு பிரிவுகள் மெக்சிக்கோவின் மான்டர்ரே (Monterrey) வரை பிடிக்க அனுப்பப்பட்டன. 

மே 13, 1846ல் போர் அறிவிப்பு வெளியானாலும் அச்செய்தி கலிபோர்னியாவுக்குக் கிடைக்க ஒரு மாத காலமாகியது. 1845 டிசம்பரில் கலிபோர்னியாவில் நுழைந்த அமெரிக்கர் ஜான் பிரிமாண்ட் 60 ஆயுதம் தரித்த ஆட்களுடன் மெதுவாக ஆரகனை நோக்கிச் சென்று கொண்டிருந்தார். அப்போது அமெரிக்க மெக்சிக்கோப் போர் மூளும் என்று கேள்விப்பட்டார். சூன் 15, 1846 அன்று 30 குடியேறிகள் பெரும்பாலோர் அமெரிக்கர்கள் சொனோமா(Sonoma) நகரத்தில் இருந்த மெக்சிக்கர்களின் சிறிய படைவீட்டைக் கைப்பற்றினர். சூன் 23 அன்று அவர்களுடன் ஜான் பிரிமாண்ட் இணைந்து கொண்டார். மெக்சிக்கோவுடன் போர் பற்றியும் சொனொமாவில் நடந்த புரட்சியையும் கேள்விப்பட்ட ஜான் இசுலோட் அல்டா கலிபோர்னியாவின் தலைநகரான மான்டர்ரேவைக் கைப்பற்ற ஆணையிட்டார். சூலை 7 அன்று அங்கு அமெரிக்கக் கொடி ஏற்றப்பட்டது. சான் பிரான்சிசுகோ சூலை 9 அன்று கைப்பற்றப்பட்டது. சூலை 15 அன்று இசுலோட் தன் பொறுப்பை ராபர்ட் இசுட்டாக்டனிடம் (Robert F. Stockton) ஒப்படைத்தார். பிரிமாண்டின் படைவீரர்களைத் தனக்குக் கீழ் அவர் கொண்டுவந்தார், பிரிமாண்டின் படை 160 வீரர்களாக விரிவடைந்தது. அவர் மான்டர்ரேயில் இசுட்டாக்டனிடம் இணைந்துகொண்டார். அமெரிக்கப்படைகள் சுலபமாக வடகலிபோர்னியாவைக் கைப்பற்றின.

ஆல்ட்டா கலிபோர்னியாவிலிருந்த மெக்சிக்கோத் தளபதி ஒசே காசுட்ரோ (José Castro) ஆளுநர் பியோ பிகோ (Pío Pico) தென் பகுதிக்குத் தப்பி ஓடினர். இசுட்டாக்டனின் படைகள் சான் டியேகோ நோக்கிப் பயணித்தன. அவற்றைச் சான் பீட்ரோவில் நிறுத்தி 50 கடற்படை வீரர்களைக் கரைக்கு அனுப்பி லாசு ஏஞ்சலசு நகரை ஆகத்து 15, 1846 அன்று கைப்பற்றினார். 

இசுட்டாக்டன் சிறு படையை லாசு ஏஞ்சல்சு நகரில் விட்டுச் சென்றார். மெக்சிக்கர்களின் உதவியின்றித் தனியாக இயங்கும் ஒசே மரியா புளோரசு (José María Flores) தலைமையில் கலிபோர்னிய மக்கள் அமெக்கப் படைகளைப் பின்வாங்கச்செய்தனர். 300 அமெரிக்க வீரர்களை வில்லியம் மெர்வின் தலைமையில் (William Mervine) இசுட்டாக்டன் அனுப்பி வைத்தார். ஆனால் அவை டொமிங்கசு உராஞ்சோ (Dominguez Rancho) போரில் தோற்கடிக்கப்பட்டன. அச்சண்டையில் 14 அமெரிக்கக் கடற்படை வீரர்கள் கொல்லப்பட்டனர்.

இசுடீபன் கார்னி தலைமையிலான படை கலிபோர்னியாவை டிசம்பர் 6, 1846 அன்று வந்தடைந்து கலிபோர்னியா ஈட்டி தாங்கிய குதிரைப்படை வீரர்களுடன் சிறு சண்டையில் சான் டியேகோ அருகில் ஈடுபட்டது. அச்சண்டையில் கார்னியின் 22 வீரர்கள் கொல்லப்பட்டனர். இசுட்டாக்டனின் படைகள் உதவிக்கு வரும் வரை 4 நாட்கள் முற்றுகை நீடித்தது.

அமெரிக்கப் படைகள் டிசம்பர் 29, 1846 அன்று சான் டியேகோ நகரின் வடக்கில் இருந்து புறப்பட்டன . அவை சனவரி 8, 1847 அன்று லாசு ஏஞ்சல்சு நகருக்குள் நுழைந்தன. பிரிமாண்டின் படைகள் அங்கு இணைந்து கொண்டன. அமெரிக்க வீரர்கள் 607 பேரும் கலிபோர்னியர்கள் (Californios) 300 பேரும் ரியோ சான் காப்ரியல் சண்டையில் கலந்துகொண்டனர் . அடுத்த நாள் சனவரி 9, 1847 அன்று அமெரிக்கர்கள் லா மீசா போர்க்களத்தில் வெற்றிபெற்றனர். சனவரி 12 அன்று எஞ்சியிருந்த கலிபோர்னியர்கள் சரணடைந்தனர். இதனுடன் கலிபோர்னியாவில் ஆயத எதிர்ப்பு முடிவுக்கு வந்தது.

அமெரிக்கக் கடற்படை மெக்சிக்கோவின் பசிபிக் கடல் பகுதி முழுவதையும் முற்றுகையிட்டது. மே 16, 1847ல் மெக்சிகர்களின் போர் கப்பல் கொர்ரியையும் (Correo) அதற்குத் துணையாக இருந்த பெரும் படகையும் கைப்பற்றியது. இக்கப்பல் அக்டோபர் 19, 1847ல் கொயமாசையும் (Guaymas) நவம்பர் 11, 1847ல் மசுட்லனையும் (Mazatlán) கைப்பற்றத் துணைபுரிந்தது. ஆல்ட்டா கலிபோர்னியாவை தங்களின் உறுதியான பாதுகாப்புக்குள் கொண்டு வந்த பிறகு அமெரிக்காவின் பெரும்பாலான பசிபிக்குக் கடற்படைக் கப்பல்கள் தென் பகுதிக்கு வந்தன. அவை பாகா கலிபோர்னியாவிலுள்ள பெரு நகரங்களைக் கைப்பற்றின, மூவலந்தீவில் (தீபகற்கபம்) இல்லாத மற்ற துறைமுகங்கள் கைப்பற்றப்பட்டன. பசிபிக்கு முனை தாக்குதலின் முதன்மையான நோக்கம் மசுட்லனை கைப்பற்றுவதாகும். மெக்சிக்கப் படைகளுக்கான பெரும்பாலான பொருள்கள் மசுட்லனில் இருந்தே சென்றன. கலிபோர்னிய குடாவில் நுழைந்த அமெரிக்கக் கப்பல்கள் லா பாசை கைப்பற்றின, கொயமாசில் இருந்த சிறிய மெக்சிக்கக் கடற்படை அழிக்கப்பட்டது. ஒரு மாத காலத்துக்குள் 30 கப்பல்கள் அழிக்கப்பட்டன அல்லது கைப்பற்றப்பட்டன. மானுவல் பினேடா (Manuel Pineda) தலைமையில் மெக்சிக்கர்கள் இழந்த பல துறைமுகங்களைக் கைப்பற்றனர், சில துறைகள் அவர்கள் கைக்கு வந்தது. இதனால் பல இடங்களில் சிறிய அளவில் சண்டை நடந்தது. என்றி பர்டன் தலைமையில் படைகள் சிறைபிடிக்கப்பட்ட அமெரிக்கர்களைக் காப்பாற்றிப் பினேடாவைச் சிறைபிடித்தனர். 

பாலோ அல்டோ மற்றும் வறண்ட ஆற்றங்கரையில் (ரெசகா தே லா பால்மா- Resaca de la Palma) ஏற்பட்ட தோல்வி மெக்சிக்கோவின் அரசியல் வட்டாரத்தில் கொந்தளிப்பை ஏற்படுத்தியது. இதை அன்டோனியோ லோபசு தே சாந்தா அனா தன் அரசியல் வாழ்வைப் புதுப்பிக்கவும் கூபாவில் இருந்து நாடு திரும்பவும் பயன்படுத்திக்கொண்டார் . அமெரிக்கக் கடற்படையின் முற்றுகையின் வழியே தன்னை மெக்சிக்கோ அனுப்பினால் நியாயமான விலைக்கு அமெரிக்கா கேட்டிருந்த நிலங்களை விற்பதாக அமெரிக்கப் பிரதிநிதிகளிடம் மறைமுக ஒப்பந்தம் செய்துகொண்டார் . சாந்தா அனா மெக்சிக்கோ திரும்பி இராணுவத்துக்குத் தலைமையேற்றதும் தான் அமெரிக்காவுடன் மறைமுகமாகச் செய்த ஒப்பந்தத்தை மதிக்க மறுத்துவிட்டார். அவர் தன்னை மீண்டும் அதிபராக அறிவித்துக்கொண்டார். 

தைலர் தலைமையில் 2,300 படை வீரர்கள் ரியோ கிராண்டேவைத் தாண்டி வந்தனர். அவர்கள் மெட்டமோரசு (Matamoros) நகரத்தையும் பின் கமார்கோ (Camargo) நகரத்தையும் கைப்பற்றினர். பின் மேலும் தெற்கு நோக்கி நகர்ந்து மான்டர்ரே நகரத்தை முற்றுகையிட்டனர். அங்கு நடந்த சண்டையில் இருதரப்புக்கும் பலத்த சேதம் உண்டாகியது. அமெரிக்கர்களின் பீரங்கி நகரின் உறுதியான கோட்டைச் சுவர்களைத் தகர்க்க முடியவில்லை. பெட்ரோ தே அம்புடியா (Pedro de Ampudia) தலைமையில் மெக்சிக்கர்கள் டென்ரியா கோட்டைப் பகுதியில் தைலரின் படைகளை முறியடித்தனர் .

நகரப் போர் முறைகளில் தேர்ச்சியற்ற அமெரிக்க வீரர்கள் நகரின் திறந்த தெருக்களின் ஊடாக அணிவகுத்துச் சென்றனர். அங்குள்ள வீடுகளில் மறைந்திருந்த மெக்சிக்க வீரர்கள் அவர்களைக் கொன்றனர் . இரு நாட்களுக்குப்பின் அமெரிக்கப்படைகள் நகரப் போர் முறைகளில் மாற்றத்தைக் கொண்டுவந்தனர். மெக்சிக்கோ நகரத்தில் போரிட்டுக்கொண்டிருந்த டெக்சாசின் படைகள் தைலரின் தளபதிகளுக்கு மெக்சிக்கோ வீரர்களை அவர்கள் பதுங்கி இருக்கும் வீட்டுக்குள் துளையிட்டு நுழைந்து நேருக்கு நேர் கைகளால் சண்டையிட அறிவுறுத்தினார்கள். டெக்சாசு படை வீரர்கள் இம்முறையில் அம்புடியா வீரர்களை நகரின் நடுவிலிருந்த வளாகத்துக்குத் துரத்தினர் . பீரங்கித் தாக்குதலால் அம்புடியா சமாதானத்துக்கு வந்தார். தைலர் அவர்களை 8 வாரத்துக்குள் வெளியேற வேண்டும் என்றும் மான்டர்ரேவிலிருந்து தென்மேற்கே இருந்த சால்டியோ (Saltillo) நகரை ஒப்படைக்க வேண்டும் என்றும் உடன்படிக்கை மேற்கொண்டார். ஆனால் வாசிங்டனிலிருந்து வந்த நெருக்குதல்களால் உடன்படிக்கையை மீறி உடனடியாக நகரை கைப்பற்றினார். சாந்தா அனா, மான்டர்ரே மற்றும் சால்டியோ நகர் வீழ்ந்ததற்கு அம்புடியாவின் திறமையின்மை காரணம் என்று கூறிப் பெரும் படைக்குத் தளபதியான அவரைச் சிறிய படைக்குத் தலைமை வகிக்க வைத்தார். 
பிப்ரவரி 22, 1847 அன்று 20,000 வீரர்களுடன் சாந்தா அனா 4,500 வீரர்களுடன் இருந்த தைலரை எதிர்க்கக் கிளம்பினார். தைலர் புயுனா விசுடா என்ற மலையின் கணவாயைக் காத்து நின்றார். சாந்தா அனாவின் படையிலிருந்த வீரர்களில் 5,000 பேர் படைப் பணியிலிருந்து விலகிவிட்டதால் 15,000 வீரர்களுடன் மலைப்பகுதியை அடைந்தார். சரணடையச் சொல்லி இவர் கேட்டதை அமெரிக்கப்படைகள் ஏற்கவில்லை. அடுத்த நாள் காலையில் இவர் தன்னுடைய பீரங்கிப்படைகளால் அமெரிக்கர்களை நன்றாகத் தாக்கினார். இவரின் ஒரு காலாட்படைப் பிரிவு மலை மீது ஏறியது. கடும் சண்டை மூண்டது, அமெரிக்கப்படைகள் கடும் சேதத்தைச் சந்தித்தன. அச்சமயத்தில் மெக்சிக்கோ நகரத்தில் பெரும் குழப்பம் நிலவுவதாகக் கேள்விப்பட்டதால் அன்று இரவு பின்வாங்கினார்.

போல்க் தைலரை நம்பவில்லை. மான்ட்ரரே போரில் அவர் எதிரிகளைத் தப்பவிட்டது அவரின் திறமையின்மை என்று கருதினார். அதிபர் பதவிக்குத் தனக்கு போட்டியாக வருவார் என்றும் கருதினார். தைலர், பியுனா விசுடா போரில் அடைந்த வெற்றியைத் தன்னுடைய சாதனையாகக் கூறி 12வது அமெரிக்க அதிபராகப் பதவிக்கு வந்தார்.

மார்ச் 1, 1847ல் அலெக்சாண்டர் டோனிபென் (Alexander W. Doniphan) சிவாவா நகரத்தைக் கைப்பற்றினார். நியூ மெக்சிக்கோவிலுள்ள மக்களைப்போல் அல்லாமல் இந்நகர மக்கள் அமெரிக்க ஆக்கிரமிப்பை ஏற்றுக்கொள்ளவில்லை. இங்கிலாந்து தூதர் ஜான் பாட் ஆளுனர் டிராய்சு மாளிகை இங்கிலாந்தின் பாதுகாப்பில் உள்ளது என்று சொல்லியும் அவரால் அம்மாளிகையில் டோனிபென் சோதனை நடத்தியதை தடுக்கமுடியவில்லை. 

அமெரிக்க வணிகர்கள் அமெரிக்கப்படை சிவாவா நகரத்தில் தங்கி தங்கள் வணிகத்திற்கு பாதுகாப்பு தரவேண்டும் என்று விரும்பினார்கள். மேஜர் வில்லியம் கில்பின் மெக்சிக்கோ நகரத்தை நோக்கிச் செல்லவேண்டும் என்று கூறி அதற்கு சில இராணுவ அதிகாரிகளின் ஆதரவையும் பெற்றார். ஆனால் டோனிபென் அத்திட்டத்தை ஏற்றுக்கொள்ள மறுத்துவிட்டார். ஏப்பிரல் மாத கடைசியில் டெய்லர் சிவாவா நகரத்தில் இருந்த மிசௌரி வீரர்களைச் சால்டியோ (Saltillo) பகுதியில் இணையுமாறு கட்டளையிட்டார். அமெரிக்க வணிகர்களுக்கு இவர்களைத் தொடர்ந்து செல்லுவது அல்லது சாந்தா வே நகரத்திற்கு திரும்பிச்செல்வது என்ற நிலை ஏற்பட்டது. அமெரிக்க தொல்குடிகள் பரா நகர மக்கள் மீது நடத்திய தாக்குதலில் குழந்தைகள், குதிரைகள், பணம், கழுதைகள் போன்றவற்றை கவர்ந்து சென்றதால் அவர்கள் டோனிபென்னின் உதவிக்கு விண்ணப்பத்தனர் .
வட மெக்சிக்கோ மக்கள் அமெரிக்க தொல்குடிகளான கமான்சி, அபாச்சி மக்களால் கடுமையாகப் பாதிக்கப்பட்டிருந்ததால் அமெரிக்க ஆக்கிரமிப்பிற்கு மிகச் சிறிய எதிர்ப்பே இருந்தது. வடமெக்சிக்கோவில் அமெரிக்க படையில் இருந்த சோசய்யா கிரெக், டுராங்கோவின் எல்லையில் இருந்த நியு மெக்சிக்கோவின் பகுதிகளில் யாரும் வசிக்கவில்லை என்று தெரிவித்தார். பண்ணைகள் கவனிப்பாரற்று உள்ளன என்றும் மக்கள் நகரங்களில் மட்டுமே வசிக்கின்றனர் என்றும் தெரிவித்தார் .

கமாண்டர் மாத்யு பெர்ரி ஏழு கப்பல்களை டபாசுக்கோ மாகாணத்தின் தென்பகுதி கடற்கரையோரம் கொண்டு சென்றார். அக்டோபர் 22, 1846 அன்று டபாசுக்கோ ஆற்றுப் பகுதியை (தற்போது கிரிச்சால்வா ஆறு (Grijalva River)என அழைக்கப்படுகிறது) அடைந்து பிரண்டரா துறைமுக நகரைக் கைப்பற்றினார். அங்கு சிறு படைவீட்டை விட்டு விட்டுச் சான் யுஆன் பட்டிசுட்டா (தற்போது பீயர்மோசா Villahermosa) நோக்கிச் சென்றார். பெர்ரி, சான் யுஆன் பட்டிசுட்டா நகரை அக்டோபர் 25 அன்று அடைந்து ஐந்து மெக்சிக்கன் கப்பல்களைக் கைப்பற்றினார். அந்நகரின் பாதுகாவலர் அங்குள்ள வீடுகளில் அரண்களை ஏற்படுத்தியிருந்தார். நகரைக் கைப்பற்ற வேண்டுமானால் அதைப் பீரங்கிகளால் தாக்க வேண்டும், அதனால் அதை அப்போது கைவிட்டு நகரை அடுத்தநாள் தாக்கத் தயாரானார். 

அவரின் படைகள் தாக்குதலுக்குத் தயாரான சமயத்தில் மெக்சிக்கப் படைகள் அவர்களைத் தாக்கின. தாக்குதல் அன்று மாலை வரை தொடர்ந்தது, நகர சதுக்கத்தைப் பிடிப்பதற்கு முன் பெர்ரி, பின்வாங்கிப் பிரண்டரா துறைமுக நகருக்குச் செல்ல முடிவெடுத்தார்.

சூன் 13, 1847 அன்று பெர்ரி, படைகளை டபாசுக்கோ ஆறு வழியாக நடத்திச் சென்றார். 47 இழுவைப் படகுகளில் 1,173 வீரர்கள் சென்றனர். சூன் 15 அன்று பாம்பு வளைவில் எதிர்பாராத தாக்குதலுக்கு உள்ளாயினர். ஆனால் ஆற்றல் மிக்க பீரங்கிகள் இருந்ததால் அத்தாக்குதலை முறியடித்துச் சூன் 16 அன்று சான் யுஆன் பட்டிசுட்டா நகரை அடைந்தார்கள். அடைந்ததும் அந்நகர் மீது குண்டு வீசித் தாக்கத்தொடக்கினர். இரண்டு கப்பல்கள் கோட்டையைத் தாண்டிச் சென்று அங்கிருந்து தாக்கின. தேவீது போர்ட்டர் 660 வீரர்களுடன் கரையிறங்கிக் கோட்டையைக் கைப்பற்றினார், பெர்ரி மற்ற வீரர்களுடன் நகரத்தை மதியம் 2 மணிக்குக் கைப்பற்றினார்.

டெய்லருக்கு உதவப் படைகளை அனுப்புவதற்குப் பதில் அதிபர் போல்க், வின்பீல்ட் இசுக்காட்டின் தலைமையில் படையைத் துறைமுக நகரான வெரகுருசு (Veracruz) நோக்கிக் கடல் வழியே அனுப்பினார். மார்ச் 9, 1847 அன்று இசுக்காட் கடல் மற்றும் தரை வழியே தாக்குதல் நடத்தும் வீரர்களைக் கொண்டு வெரகுருசு நகரை முற்றுகையிடத் தயாரானார். 12,000 வீரர்கள் போர்தளவாடங்களையும் குதிரைகளையும் தரையில் இறக்கினர். இப்படையில் ராபர்ட் ஈ. லீ, யுலிசீஸ் கிராண்ட் போன்ற அமெரிக்க உள் நாட்டுப்போரில் ஈடுபட்ட பல இராணுவ அதிகாரிகள் இருந்தனர். 

நகரை மெக்சிக்கத் தளபதி யுவான் மார்லோசு (Juan Morales) தலைமையில் 3,400 வீரர்கள் காத்தனர். பெர்ரி மேத்யு தலைமையிலான படையினர் நகரின் பாதுகாப்புச் சுவர்களைக் குண்டுகளால் தாக்கி வலுவிலக்கச்செய்தனர். அமெரிக்கப்படையினரின் கடுமையான தாக்குதல்களாலும் மெக்சிக்கர்களிடம் அதிக அளவு வீரர்கள் இல்லாததாலும் பன்னிரெண்டு நாட்களுக்குப் பின் இந்நகரம் அமெரிக்கர்களிடம் வீழ்ந்தது. இச்சண்டையில் அமெரிக்கத்தரப்பில் 80 பேரும் மெக்சிக்கோ தரப்பில் 180 பேரும் கொல்லப்பட்டனர். இந்நகர முற்றுகையின் போது அமெரிக்க வீரர்களிடையே மஞ்சள் காய்ச்சல் பரவியது. 

மஞ்சள் காய்ச்சலால் அமெரிக்க வீரர்கள் பலர் நலிவுற்றனர் இசுக்காட்டு நலமுடனிருந்த 8,500 வீரர்களுடன் மெக்சிக்கோ நகரை நோக்கிச் சென்றார். சாந்தா அனா அவர்களைப் பாதி வழியிலேயே தடுப்பதற்காகச் செர்ரா கோர்டோ (Cerro Gordo) என்னும் ஊரில் அரண்களை அமைத்து 12,000 வீரர்களுடன் காத்திருந்தார். இசுக்காட்டு 2,600 குதிரைப்படை வீரர்களை முன் அனுப்பி இருந்தார். சாந்தா அனாவின் பீரங்கப்படையினர் அமெரிக்கப்படைகள் வரும் முன்பே சுட்டதால் தங்கள் இருப்பிடத்தை வெளிப்படுத்தினர். 

அவர்கள் இருப்பிடத்தை அறிந்ததால் இசுக்காட்டு அவ்வழியே வராமல் கடினமான மலைப்பாதையில் ஏறி உயரத்தில் தங்கள் பீரங்கிகளை வசதியான இடத்தில் வைத்து மெக்சிக்கர்களைத் தாக்கினார். அமெரிக்கர்கள் 400 பேரும் மெக்சிக்கர்கள் 1,000 பேரும் இறந்தனர். மெக்சிக்கர்கள் 3,000 பேர் சிறை பிடிக்கப்பட்டனர். மெக்சிக்கர்கள் பல களங்களில் தோற்று நிறைய வீரர்களை இழந்திருந்தாலும், விரைவில் தலைநகரத்தை இழக்கும் சூழலில் இருந்தாலும் அமெரிக்கர்களுடன் உடன்பாடு காண இசையவில்லை என்று ஆகத்து 1847 அன்று இசுக்காட்டு படையில் இருந்த கிர்பி இசுமித்து என்பவர் தெரிவித்து இருந்தார். 

மெக்சிக்கோவின் இரண்டாவது பெரிய நகரான பெப்லாவை (Puebla) மே மாதத்தில் இசுக்காட்டு அடைந்தார். அங்குள்ளவர்களுக்கு சாந்தா அனாவின் மேல் இருந்த வெறுப்பினால் அமெரிக்கப் படைகளுக்கு எந்த எதிர்ப்பும் காட்டாமல் இருந்தனர். அந்நகரத்தில் தங்கி தங்களுக்கு வேண்டிய பொருள்களைப் பெற்றுக்கொண்டார், பணி ஒப்பந்தம் முடிந்த வீரர்களைத் திரும்ப அனுப்பினார். அவர் மெக்சிகர்களை நல்லபடியாக நடத்தித் தங்களுக்கு எதிராகப் புரட்சி கிளம்பாமல் பார்த்துக்கொண்டார். 

கரந்தடிப் போராளிகளால் வெர குருசு நகரத்துடனான இவரின் தொடர்பு இன்னல்களைச் சந்தித்தது. பெப்லா நகரை காப்பதற்குப் பதில் நோயுற்ற காயமுற்றவர்களைப் பாதுகாக்க அங்குச் சிறு படைவீட்டை அமைத்து மெக்சிக்கோ நகரத்தை நோக்கி முன்னேறினார். அந்நகரை வலது புறத்தில் பல இடங்களில் சண்டை மூண்டது. சின்டிரிரசு (Contreras) மற்றும் சியுருபசுகோ (Churubusco) சண்டைகளுக்குச் சிகரம் வைத்தால் போல் இறுதியில் சபோல்டுபெக் சண்டை நடைபெற்றது. சியுருபசுகோ சண்டையில் அமைதி பேச்சுவார்த்தை நடந்த போது மட்டும் சண்டை நடைபெறவில்லை. மொலினோ தெல் ரே (Molino del Rey) மற்றும் சபோல்டுபெக் (Chapultepec) சண்டைகளின் இறுதியில் அமெரிக்கப் படைகள் மெக்சிக்கோ நகரக் கதவுகளை உடைத்துக்கொண்டு உள்நுழைந்து நகரைக் கைப்பற்றினர். 
செப்டம்பர், 1847ல் அமெரிக்கர்களை முறியடிக்கச் சாந்தா அனா முயற்சி செய்தார். அவர் அமெரிக்கர்களுக்கு உதவிகள் கடற்கரையிலிருந்து கிடைப்பதைத் தடுத்தார், சாக்குயின் ரியா (Joaquín Rea) பெப்லா நகரை முற்றுகையிட்டார். வெரகுருசில் இருந்து உதவிப்படைகள் சோசப்பு லேன் தலைமையில் வருவதைத் தடுக்கச் சாந்தா அனா தவறிவிட்டார். பெப்லா லேனால் காப்பாற்றப்பட்டது. அக்டோபர் மாதத்தில் குமன்ட்லா (Huamantla) சண்டையில் சாந்தா அனா அடைந்த தோல்வியே அவரின் இறுதிச் சண்டையாக இருந்தது. சாந்தா அனாவின் தோல்வியால் புதிய மெக்சிக்க அரசின் அதிபர் மானுல் தே லா பெனா (Manuel de la Peña y Peña), எர்ரேராவிடம் (José Joaquín de Herrera) பொறுப்பை ஒப்படைக்கும் படி கூறி அவரைப் பதவியை விட்டு விலக்கினார். 

மே மாதத்திலிருந்து அமெரிக்கர்களின் வெரகுருசு நகருடன் உள்ள தகவல் தொடர்புக்கு மெக்சிக்கர்கள் கரந்தடிப் போர்முறையில் இன்னல்களை ஏற்படுத்தினர். மெக்சிக்கோ நகரத்தை அமெரிக்கர்கள் பிடித்தவுடன் இசுக்காட்டு தகவல் தொடர்புக்கு ஏற்படும் இன்னல்களைத் தீர்க்க மெக்சிக்கோ நகரத்திலிருந்து வெரகுருசு நகருக்கு இடையில் படை பலத்தை அதிகமாக்கினார். சோசப்பு லேன் தலைமையில் கரந்தடிப் போராளிகளைச் சமாளிக்கப் புதிய படையணியை அமைத்தார். அமெரிக்கர்களின் வண்டி குழுக்கள் 1,300 வீரர்கள் துணையுடன் செல்ல உத்தரவிட்டார். சில வெற்றிகள் அமெரிக்கர்களுக்குக் கிடைத்தாலும் அவர்களால் கரந்தடிப் போராளிகள் அமெரிக்க வண்டி தொடர்களைத் தாக்குவதை முற்றாகத் தடுக்க முடியவில்லை. அமெரிக்கர்களுக்கும் மெக்சிக்கர்களுக்கும் இடையே மார்ச் மாதம் அமைதி உடன்படிக்கை ஏற்பட்டாலும் போராளிகளின் தாக்குதல் ஆகத்து வரை நீடித்தது .

அமெரிக்காவுக்கும் மெக்சிக்கோவுக்கும் இடையே பிப்ரவரி 2, 1848 ல் ஏற்பட்ட குவாடுலுப் கிடால்கோ உடன்படிக்கைப்படி மெக்சிக்கோ டெக்சாசின் முழு உரிமையை அமெரிக்காவினுடையது என்பது ஏற்றது. ரியோ கிராண்டே எல்லையாகக் குறிக்கப்பட்டது. உடன்படிக்கைப்படி தற்கால கலிபோர்னியா, நெவாடா, நியூ மெக்சிக்கோ, யூட்டா; அரிசோனா, கொலராடோவின் பெரும் பகுதிகள்; டெக்சாசு, கேன்சசு, வயோமிங், ஓக்லகோமா ஆகியவற்றின் பகுதிகள் அமெரிக்காவுக்குக் கிடைத்தது. இதற்கு இழப்பீடாக மெக்சிக்கோ $15 மில்லியனைப் பெற்றுக்கொண்டது. இது போர் ஏற்படுவதற்கு முன் அமெரிக்கா வழங்குவதாகச் சொன்ன தொகையில் பாதிக்கும் குறைவாகும். மெக்சிக்கோ விடுதலைப்போரின் போது அமெரிக்க மக்களின் உடைமைகளுக்கு ஏற்பட்ட பாதிப்பிற்காக $3 மில்லியன் கொடுக்க வேண்டியதையும் அமெரிக்கா ஏற்றுக்கொண்டது .

ஜெபர்சன் டேவிசு வடகிழக்கு மெக்சிக்கோவின் பெரும் பகுதிகளை அமெரிக்கா பெறுவதற்கான சட்டத் திருத்தத்தைக் கொண்டு வந்தார் அது 44-11 என்ற வாக்குகளில் தோற்றது. பெரும்பாலான சனநாயக்கட்சி மேலவை உறுப்பினர்கள் இத்தீர்மானத்தை எதிர்த்தார்கள் . வட கரொலைனாவின் விக் கட்சியைச் சேர்ந்த மேலவை உறுப்பினர் ஜார்ச் எட்மண்ட் நியு மெக்சிக்கோவையும் கலிபோர்னியாவையும் இணைவதற்கு எதிர்ப்பு தெரிவித்துக் கொண்டு வந்த தீர்மானம் 35-15 என்ற வாக்குகளில் தோற்றது. புதிதாகப் பெறப்பட்ட ரியோ கிராண்டேவுக்கு மேற்குப் புறமுள்ள இடங்கள் மெக்சிக்கோ கையளித்தவை என்று அமெரிக்கர்களால் குறிப்பிடப்பட்டது. இந்த உடன்படிக்கையை ஏற்பதற்கு முன் அமெரிக்க மேலவை இரண்டு திருத்தங்களை அவ்வுடன்படிக்கையின் உட்கூறு 9, உட்கூறு 10 இரண்டையும் திருத்தியது. 

நிறைவேறிய உடன்படிக்கையின் உட்கூறு 11 மெக்சிக்கோவிற்கு ஆதரவாக இருந்தது. இதன் படி வட மெக்சிக்கோ மீது படையெடுத்து அதை நாசப்படுத்திய கமாச்சிக்களையும் அப்பாச்சிகளையும் அமெரிக்கா தடுக்கவேண்டும் என்றும் தவறினால் அவர்களால் ஏற்படும் சேதத்துக்கு உரிய பணத்தைப் பாதிக்கப்பட்டவர்களுக்குத் தர வேண்டும் . எனினும் அமெரிக்கத் தொல்குடிகளின் தாக்குதல் பல பத்தாண்டுகளுக்கு நிற்கவில்லை. 1849ல் வாந்திபேதி தொற்றால் கமாச்சிக்கள் பாதிப்படைந்து அவர்களின் மக்கள் தொகை வெகுவாகக் குறைந்தது . 1850ல் ராபர்ட் லெட்சர் உடன்படிக்கையின் உட்கூறு 11 ஆல் அமெரிக்க ஒட்டு மொத்த வருவாய் கடுமையாகப் பாதிக்கப்படும் என்றும் இதிலிருந்து அமெரிக்கா வெளியேறவேண்டும் என்றும் கூறினார் . கேட்சுடன் நிலவாங்கலின் போது உட்கூறு 11 ல் இருந்து அமெரிக்கா விலகிக்கொள்ள ஒப்புக்கொள்ளப்பட்டது . 
டெக்சாசு பிரிவதற்கு முன்பு மெக்சிக்கோவின் நிலப்பரப்பு ஏறக்குறைய 1,700,000 சதுர மைல் (4,400,000 சதுர கிமீ) இருந்தது. 1848ல் இது 800,000 சதுர மைலுக்கு குறைவாக இருந்தது. 1853 ல் கேட்சுடன் நிலவாங்கலின் போது மேலும் 32,000 சதுர மைல் அமெரிக்காவுக்கு விற்கப்பட்டது. 
இதனால் மெக்சிக்கோவின் நிலப்பரப்பு 55% (900,000 சதுர மைல்) குறைந்தது. 

மேற்கு ஐரோப்பாவின் அளவிற்கான நிலத்தை அமெரிக்கா கையப்படுத்தியது ஆனால் அவற்றில் மிகக் குறைந்தே மக்களே இருந்தனர். மேல் கலிபோர்னியாவில் (அல்டா கலிபோர்னியா) 14,000 மக்களும் நியூ மெக்சிக்கோவில் 60,000 மக்களும் இருந்தனர். இப்பகுதிகளில் நவாசோ, கோபி (Navajo, Hopi) மற்றும் பல இனங்களைச் சேர்ந்த அமெரிக்கத் தொல்குடிகள் பெருமளவில் வசித்தனர். புதிதாகக் கையகப்படுத்திய நிலங்களில் பெருமளவு அமெரிக்கர்கள் குடியேறினர். அவர்கள் அங்கு இருந்த மெக்சிக்கோவின் சட்டத்தை வெறுத்தார்கள் அதனால் புதிய சட்டத்தை உருவாக்கினார்கள். ஆனால் சில பழைய சட்டங்களை அவர்கள் ஏற்று புது சட்டத்தில் இணைத்துக்கொண்டார்கள். 
விக் கட்சியினர், அடிமைமுறை எதிர்ப்பாளர்கள் தொடக்கத்தில் இப்போரை எதிர்த்தாலும் இப்போர் அமெரிக்கர்களை ஒன்றுபடுத்தியது, இப்போர் தன்னார்வலர்களைக் கொண்டே பெரும்பாலும் நடத்தப்பட்டது. படை வீரர்களின் எண்ணிக்கை 6,000 லிருந்து 115,000 ஆக அதிகரித்தது. இவர்களில் 1.5 % சண்டையில் இறந்தனர், 10% பேர் நோய் தாக்குதலில் இறந்தனர், 12% பேர் காயமுற்றோ, நோய்தாக்குதலினாலோ படையிலிருந்து விலக்கப்பட்டனர். 
போர் முடிந்தபிறகும் பல ஆண்டுகளுக்குப் போரின் போது நோய் கிருமிகள் தொற்றல் ஏற்பட்டதால் குறிப்பிடத்தகுந்த அளவு வீரர்கள் நோய்த் தாக்குதலுக்கு ஆளானார்கள். இதனால் ஒப்பீட்டளவில் இது வரை நடந்த போர்களில் இதிலேயே அமெரிக்கா அதிக வீரர்களைப் பலி கொடுத்தது. 

போரின் போது மெக்சிக்கோ முழுவதையும் அமெரிக்கா தன்னுடன் இணைத்துக் கொள்ளவேண்டும் என்று போராட்டம் நடைபெற்றது. போரில் ஈடுபட்டு அமெரிக்கா திரும்பிய வீரர்கள் அதை ஆதரிக்கவில்லை. அடிமை முறைக்கு எதிரானவர்கள் இதைக் கடுமையாக எதிர்த்தார்கள். அவர்கள் புதிதாகக் கைப்பற்றப்பட்ட நிலங்களில் அடிமை முறை கூடாது என்று போராடினர் . 1847ல் அமெரிக்கக் கீழவையில் இது தொடர்பாகத் தீர்மானம் நிறைவேற்றப்பட்டது. ஆனால் மேலவை இத்தீர்மானத்தை ஒத்திப்போட்டது, குவாடுலுப் கிடால்கோ உடன்படிக்கையில் இத்தீர்மானத்தை இணைக்க மேற்கொண்ட முயற்சி தோல்வியில் முடிந்தது. 

1880ல் குடியரசு கட்சியின் பரப்புரைக் கையேடு இப்போர் ஊழல்களின் பிறப்பிடம் என்றும் அமெரிக்க வரலாற்றில் துக்ககரமானது என்றும் கூறியது . இப்போரானது அமெரிக்க , மெக்சிக்க மக்கள் மீது புதிய நிலப்பரப்புகளைப் பிடிக்க ஆசை கொண்ட அதிபர் போல்க்காலும் அடிமை முறையை ஆதரிக்கும் குழுவாலும் திணிக்கப்பட்டது என்று கூறியது.

19ம் நூற்றூண்டின் முதல் பாதியில் ஏற்பட்ட இப்போர் அமெரிக்காவைப் படைபலம் மிக்க நாடாக உயர்த்தியதில் குறிப்பிடத்தக்கது. இப்போரினால் அடிமை முறைக்குத் தீர்வு காணமுடியவில்லை என்ற போதிலும் மக்களிடையே அது பற்றிய பெரும் தாக்கத்தையும் சர்ச்சையையும் உண்டாக்கியது. இது உள் நாட்டுப் போர் மூள்வதற்கும் காரணமாக இருந்தது. அமெரிக்க உள் நாட்டுப்போரில் பங்குபெற்ற பல இராணுவ அதிகாரிகள் இப்போரில் இளநிலை அதிகாரிகளாகப் பணியாற்றினர். யுலிசீஸ் கிராண்ட், ஜார்ச் மெக்லன்னன், அம்புரோசு பர்ன்சைடு, இசுடோன்வால் சாக்சன், ஜேம்சு லாங்இசுடிரீட், சோசப் சான்சுடன் ராபர்ட் ஈ. லீ, ஜார்ச் மீட், வில்லியம் ரோசுகிரேன்சு, வில்லியம் செர்மன், இசுடெர்லிங் பிரைசு, பிரேக்சுடன் பிரேங் மற்றும் அமெரிக்க மாநிலங்களின் கூட்டமைப்புகளின் அதிபர் ஜெபர்சன் டேவிசு போன்றோர் இப்போரில் பங்குபெற்ற குறிப்பிடத்தக்கவர்கள் ஆவர். 

மேற்குப்பகுதியில் நிலம் கையகப்படுத்தப்பட்டதால் மேற்கு நோக்கிப் பெருமளவிலான மக்கள் குடிபெயர்ந்தனர். அத்திலாந்திக்குப் பெருங்கடலில் இருந்து பசிபிக் கடல் வரை நாடு விரிவடைந்திருந்ததால் கிழக்கு கரையிலிருந்து மேற்கு கரைக்குச் செல்லப் புதிதாக இருப்புப்பாதை போடப்பட்டது. மேலும் அமெரிக்கத் தொல்குடியினருடனான போருக்கும் அது வழிகோலியது. சபோல்டுபெக் சண்டையில் ஆறு இளம் வீரர்கள் அமெரிக்கர்களைக் கடைசி வரை எதிர்த்ததின் நினைவாக நினைவுச்சின்னம் உள்ளது. மெக்சிக்கர்கள் நாட்டுப்பற்றுக்கு இந்த நினைவிடம் தலையாய இடத்தைப் பெற்றுள்ளது. போர் முடிந்து ஓர் நூற்றாண்டு கழித்து மார்ச்சு 7, 1947 அன்று அமெரிக்க அதிபர் கேரி டிருமென் இவ்விடத்தில் மௌன அஞ்சலி செலுத்தியது, இவ்நினைவிடம் மெக்சிகர்களின் இடத்தில் பெற்றுள்ள சிறப்பைக் குறிக்கும்.


</doc>
<doc id="193826" url="https://ta.wikipedia.org/wiki?curid=193826" title="தேசாபிமானி (மலையாள இதழ்)">
தேசாபிமானி (மலையாள இதழ்)

தேசாபிமானி என்பது இந்திய மார்க்சிஸ்ட் கம்யூனிஸ்ட் கட்சி சார்பாக மலையாளத்தில் வெளியாகும் நாளேடு. இது 9 அச்சுப் பதிப்புகளையும் ஒரு இணையப் பதிப்பையும் கொண்டுள்ளது. தொழிலாளரின் குரலாகவும், ஆதரவற்றோர்க்காக குரலெழுப்பியும் வந்ததாக அறியப்படுகிறது. தம் தகவலை எவரும் பயன்படுத்த உரிமை தரும் கிரியேட்டிவ் காமன்சு முறையினை ஏற்றுக் கொண்டு செயல்படுத்தும் ஒரே மலையாள நாளேடு இது..





</doc>
<doc id="193827" url="https://ta.wikipedia.org/wiki?curid=193827" title="அல் அமீன் (இதழ்)">
அல் அமீன் (இதழ்)

இந்திய விடுதலை இயக்கத்தில், காங்கிரசு கட்சியி இருந்த முகமது அப்துல் ரகுமான், 1924 ல் கோழிக்கோட்டில் வெளியிட்ட நாளிதழே அல் அமீன்.


</doc>
<doc id="193828" url="https://ta.wikipedia.org/wiki?curid=193828" title="நரேந்திர சிங் நேகி">
நரேந்திர சிங் நேகி

நரேந்திர சிங் நேகி (Narendra Singh Negi) இந்தியாவின் உத்தராகண்டம் மாநிலத்தின் கார்வால் பகுதியைச் சேர்ந்த நாட்டுப்புற பாடகர். உத்தரகாண்டின் மக்களைப்பற்றியும், சமூகத்தைப் பற்றியும், கலாச்சாரத்தைப் பற்றியும், பண்பாட்டைப் பற்றியும் மற்றும் அரசியலைப் பற்றியும் புரிந்து கொள்ள புத்தகங்களைப் படிப்பதைவிட இவரது பாடல்களைக் கேட்டால் போதும் எனச் சொல்லுவர்.

இவர் 1949 ஆம் ஆண்டு ஆகஸ்டு 12 ஆம் நாள் பிறந்தார். இவருக்கு மனைவியும் ஒரு மகனும் ஒரு மகளும் உள்ளனர்.இவர் பாடல்களின் எண்ணிக்கையை விட அதன் தரத்திற்கு முக்கியத்துவம் கொடுப்பவர். "கார்வாலி கீத்மாலா" என்பது இவரது முதல் இசைத்தொகுதி ஆகும். உலகின் பெரும்பான்மையான நாடுகளில் பாடியுள்ளார். இவர் உத்தரகாண்ட் மக்களின் வாழ்வின் சுக, சோகங்களை இவரது பாட்டின் வழி பாடுவதால் இவரது பாடல்கள் அனைவராலும் விரும்பப்படுகின்றன.


</doc>
<doc id="193832" url="https://ta.wikipedia.org/wiki?curid=193832" title="கலாகௌமுதி">
கலாகௌமுதி

கலாகௌமுதி என்பது 1990 முதல் மும்பையில் வெளியாகும் மலையாள இதழ். திருவனந்தபுரத்தில் உள்ள கலாகௌமுதி பப்ளிக்கேசன் இதை பதிப்பித்து வெளியிடுகிறது. அக்காலத்தில் மும்பையில் வசித்த மலையாளிகளுக்கு கேரளத்தைப் பற்றி அறியவும், மலையாளத்தில் புதிய சொற்களைப் படித்தறியவும் துணைபுரிந்தது.

1911-ல் சி. வி. குஞ்ஞிராமன் கேரளத்தில், கேரளகௌமுதியை நிறுவினார். கே. சுகுமாரன், இதன் ஆசிரியராகப் பணியாற்றினார். இவரது மகன் எம். எஸ். மணி, 1970-களில் கலாகௌமுதி பப்ளிக்கேஷன்சு ப்ரைவட் லிமிட்டடு என்ற அச்சகத்தை கேரளத்தில் நிறுவினார். "கலாகௌமுதி ஆழ்ச்சப்பதிப்பு", "கத", "வெள்ளிநட்சத்திரம்", "ஆயுராரோக்யம்" ஆகியவற்றை வெளியிட்டார்.

1970-80களில் லட்சக்கணக்கான மலையாளிகள், வேலை காரணமாக மும்பைக்கும் அகமதாபாத், சூரத், நாசிக், வாபி, தானே, கல்யாண், பூனே ஆகிய நகரங்களுக்கும் சென்று குடியேறினர். அரசியல், பொருளாரம், அரசு செய்திகள் உள்ளிட்டவற்றை வழங்கும் மலையாள நாளேடு அக்காலத்தில் இல்லை. இதன் காரணமாக, மகாகேரளம் என்ற மலையாள நாளேடு மும்பையில் தொடங்கப்பட்டது. இதன் பின்னர், விஜு. வி. நாயரின் கலாகௌமுதி தொடங்கப்பட்டது. டெ 


</doc>
<doc id="193835" url="https://ta.wikipedia.org/wiki?curid=193835" title="கேரளகௌமுதி">
கேரளகௌமுதி

1911-ல் தொடங்கப்பட்ட மலையாள நாளேடு. இதை 1911-ல் சி.வி. குஞ்ஞுராமனும் கே. சுகுமாரனும் சேர்ந்து கேரள கௌமுதி தொடங்கினர். கேரளத்தில் திருவனந்தபுரம், கொல்லம், பத்தனம்திட்டா,​ ஆலப்புழா, கோட்டயம்,​ கொச்சி, திருச்சூர்,​ கோழிக்கோடு, கண்ணூர், பெங்களூர் ஆகிய இடங்களில் வெவ்வேறு பதிப்புகள் அச்சடிக்கப்படுகின்றன.
இணையப் பதிப்புகள் லண்டன், நியூ யார்க், சிங்கப்பூர் ஆகிய ஊர்களில் இருந்து வெளியாகின்றன. தற்போதைய இணையப் பதிப்பு, யூனிகோடில் எழுதப்படுகிறது. கேரளகௌமுதி ப்ளாஷ் மூவீஸ் என்னும் திரைப்படம் தொடர்பான இதழ் 2012 முதல் வெளியாகிறது.


கௌமுதி டிவி. என்பது கேரள கௌமுதி நாளேட்டின் குழுமத்தினர் தொடங்கிய முழுநேர சேனல். இது 2013 மே ஐந்தாம் நாள் முதல் தன் சேவைகளைத் தொடங்கியது



</doc>
<doc id="193841" url="https://ta.wikipedia.org/wiki?curid=193841" title="சந்திரிகா (மலையாள இதழ்)">
சந்திரிகா (மலையாள இதழ்)

சந்திரிகா என்பது கேரளத்தின் கோழிக்கோடில் உள்ள முஸ்‌லிம் பிரிண்டிங், பப்ளிசிங் கம்பனி வெளியிடும் மலையாள நாளிதழ். இது முஸ்லிம் லீக் கட்சியின் அதிகாரப்பூர்வ நாளேடு. கேரளத்தில் கோழிக்கோடு, கண்ணூர், மலப்புறம், கொச்சி, திருவனந்தபுரம், கோட்டயம் ஆகிய நகரங்களில் வெவ்வேறு பதிப்புகள் அச்சடிக்கப்படுகின்றன. அரபு நாடுகளில், துபை, பஹ்‌ரைன், கத்தார் ஆகிய பகுதிகளில் மிடில் ஈஸ்டு சந்திரிகா என்ற பெயரில் வெவ்வேறு பதிப்புகள் வெளியாகின்றன. டி. பி செரூப்பயான் இந்த இதழின் ஆசிரியர்.




</doc>
<doc id="193846" url="https://ta.wikipedia.org/wiki?curid=193846" title="புர்ஹான்பூர் மாவட்டம்">
புர்ஹான்பூர் மாவட்டம்

புர்ஹான்பூர் மாவட்டம் (Burhanpur district) மத்திய இந்தியாவில் மத்தியப்பிரதேச மாநிலத்தில் அமைந்துள்ள ஓர் மாவட்டம் ஆகும். இம்மாவட்டத்தின் தலைநகர் புர்ஹான்பூர் ஆகும். இம்மாவட்டம் 2003 ஆம் ஆண்டு ஆகஸ்டு 15 ஆம் நாளன்று உருவாக்கப்பட்டது. அதற்கு முன் இம்மாவட்டம் கண்ட்வா மாவட்டத்தின் தென்பகுதியாக இருந்தது. இம்மாவட்டத்தின் கிழக்கு மேற்காக தப்தி நதி ஓடுகிறது. இமாவட்டம் இரண்டு வட்டங்களாகப் பிரிக்கப்பட்டுள்ளது. அவை, புர்ஹான்பூர் மற்றும் காக்னார் ஆகும். இவ்வட்டங்கள் மேலும் மூன்று தாலுகாக்களாகப் பிரிக்கப்பட்டுள்ளது அவை நீபாநகர், புர்ஹான்பூர் மற்றும் காக்னார் ஆகியன ஆகும். இம்மாவட்டமானது இந்தூர் பகுதியின் கீழ் அமைந்துள்ளது.

2011 ஆம் ஆண்டின் மக்கட்தொகை கணக்கெடுப்பின் படி இம்மாவட்டத்தின் மொத்த மக்கட்தொகை 7,56,993 பேர் ஆவர். இது அமரிக்காவின் அலெஸ்கா மாகாணத்தின் மக்கட்தொகைக்கு சமமாகும். இம்மாவட்டத்தின் மக்கள் அடத்தி ஒரு சதுர கிலோமீட்டருக்கு 221 பேர் ஆகும். மக்கட்தொகை வளர்ச்சி 19.23% ஆகும். ஆண்பெண் விகிதம் 1000 ஆண்களுக்கு 900 பெண்கள் என்ற விகிதம். கல்வியறிவு 65.28 % ஆகும்.




</doc>
<doc id="193848" url="https://ta.wikipedia.org/wiki?curid=193848" title="புர்ஹான்பூர்">
புர்ஹான்பூர்

புர்ஹான்பூர் ("Burhanpur") நகரம் இந்தியாவின் மத்தியப் பிரதேசம் மாநிலத்தில் புர்ஹான்பூர் மாவட்டத்தில் அமைந்துள்ளது. இது புர்ஹான்பூர் மாவட்டத்தின் தலைநகர் ஆகும். இந்நகரம் தப்தி ஆற்றின் வட கரையில் அமைந்துள்ளது. போபால் நகரிலிருந்து 340 கிலோமீட்டர்கள் தென்மேற்குத் திசையிலும், மும்பை நகரிலிருந்து 540 கிலோமீட்டர்கள் வடகிழக்குத் திசையிலும் அமைந்துள்ளது. இந்நகரானது ஒரு நகராட்சியாகும். இது மத்தியப் பிரதேச மாநிலத்தின் வடமேற்குப் பகுதியில் அமைந்துள்ளது.

2001 ஆம் ஆண்டின் மக்கட்தொகைக் கணக்கெடுப்பின் படி இந்நகரில் 1,94,227 மக்கள் வசிக்கின்றனர். ஆண்கள் 51 % பேரும், பெண்கள் 49 % பேரும் ஆகும். இந்நகரின் கல்வியறிவு 64% ஆகும். இது தேசிய சராசரியான 59.5 % விட அதிகமாகும். இதில் ஆண்களில் 69 % பேர் கல்வியறிவு பெற்றவர்களாகவும் பெண்களில் 57 % பேர் கல்வியறிவு பெற்றவர்களாகவும் இருக்கின்றனர். மொத்த மக்கட் தொகையில் 15 % பேர் 6 வயதிற்கு உட்பட்ட குழந்தைகள். இந்நகரில் 48 % மக்கள் இந்து மதத்தைச் சார்ந்தவர்கள். 48 % மக்கள் இஸ்லாம் மதத்தைச் சார்ந்தவர்கள். பிற 4% மக்கள் சமணம், சீக்கியம் மற்றும் கிறுத்துவ சமயங்களைச் சார்ந்தவர்கள்.



</doc>
<doc id="193849" url="https://ta.wikipedia.org/wiki?curid=193849" title="ஜனயுகம்">
ஜனயுகம்

ஜனயுகம் என்பது மலையாளத்தில் வெளியாகும் நாளிதழ். இந்தியக் கம்யூனிஸ்ட் கட்சியின் கேரளப் பிரிவினர் இதை வெளியிடுகின்றனர். திருவனந்தபுரம், கொச்சி, கோழிக்கோடு, கண்ணூர் ஆகிய ஊர்களில் வெவ்வேறு பதிப்புகள் அச்சிடப்படுகின்றன.

1947-ல் கொல்லத்தில் வாராவாரம் வெளியானது. என். கோபிநாதன் நாயர் இதன் முதன்மை ஆசிரியராக இருந்தார். 1953 நவம்பர் 16 முதல் நாளிதழாக வெளியானது


</doc>
<doc id="193853" url="https://ta.wikipedia.org/wiki?curid=193853" title="ஜன்மபூமி (இதழ்)">
ஜன்மபூமி (இதழ்)

ஜன்மபூமி என்பது மலையாளத்தில் வெளியாகும் நாளிதழ்..கோழிக்கோட்டில் ஜன்மபூமி நாளிதழ்.இது 1975 ல் தொடங்கப்பட்டது. இதன் முதன்மை ஆசிரியராக பி. வி. கே நெடுங்காடியாண்‌ இருக்கிறார். பாரதிய சனதா கட்சியின் கேரளப் பிரிவினரின் அதிகாரப்பூர்வ இதழ். திருவனந்தபுரம், கோட்டயம், கொச்சி, கோழிக்கோடு, கண்ணூர் ஆகிய ஊர்களில் வெவ்வேறு பதிப்புகள் அச்சடிக்கப்படுகின்றன.


</doc>
<doc id="193860" url="https://ta.wikipedia.org/wiki?curid=193860" title="தேஜஸ்‌">
தேஜஸ்‌

தேஜஸ்‌ என்னும் நாளேடு, கேரளத்தின் கோழிக்கோட்டில் இருந்து வெளியாகும் மலையாள நாளேடு. 2006 ஜனவரி 26 ஆம் நாள் முதல் கோழிக்கோடு நகரில் வெளியாகிறது. திருவனந்தபுரம், கொச்சி,கண்ணூர், கோட்டயம், சவுதி அரேபியா, கத்தார் ஆகிய இடங்களிலும் வெளியாகிறது..



</doc>
<doc id="193864" url="https://ta.wikipedia.org/wiki?curid=193864" title="அஷ்டமுடி ஏரி">
அஷ்டமுடி ஏரி

அஷ்டமுடி ஏரி (Ashtamudi Lake) இந்தியாவின் கேரளா மாநிலத்தில் கொல்லம் மாவட்டத்தில் அமைந்துள்ளது. இது இரண்டாவது ஆழமான மற்றும் பெரிய ஏரியாகும். அஷ்டமுடி என்பதற்கு எட்டு மகுடம் என்று மலையாளம் மொழியில் பொருள். (அஷ்டம்=எட்டு , முடி= மகுடம்) . இந்த ஏரியை மேலே இருந்து பார்த்தால் பல்வேறு கிளைகளுடன் எட்டு மகுடங்களைக் கொண்டுள்ளது போல் தோற்றமளிக்கும். மேலும் இது கேரளாவின் கழிமுகங்களின் (காயல்) நுழைவாயில் என அழைக்கப்படுகிறது. இக்கழிமுகத்தின் இருபுறங்களிலும் தென்னை மற்றும் பனை மரங்கள் உள்ளன. இவற்றினூடே கிராமங்கள் அமைந்துள்ளன. கொல்லம் படகுச் சங்கம் மூலம் இயக்கப்படும் படகுகள் பொதுமக்களின் சவாரிக்காக இக்கழிமுகத்தில் இயக்கப்படுகிறது. இதைத்தவிர சொகுசுப் படகுகளும் இயக்கப்படுகின்றன. இச் சொகுசுப் படகில் பயணம் 8 மணி நேரங்கள் ஆகும். இச்சொகுசுப் படகானது காயல்கள், மற்றும் கிராமங்களின் வழியாகச் செல்லுவதால் அக்கழிமுகத்தின் சுற்றுப்புறங்களை முழுவதும் ரசிக்க முடியும்.

இந்த ஏரி இப்பகுதி மக்களின் முக்கிய வருவாய்த் தலமாக அமைந்துள்ளது. மீன்பிடித்தல் மற்றும் தென்னை நார்க் கயிறு தயாரித்தல் ஆகியவை இந்த ஏரியைச் சார்ந்து நடக்கும் தொழில்களாகும்.

இந்த ஏரியில் படகுச் சவாரி முக்கிய சுற்றுலா ஆகும். மேலும் சொகுசுப் படகுகளும் முக்கிய சுற்றுலாவாக அமைகின்றன.


</doc>
<doc id="193868" url="https://ta.wikipedia.org/wiki?curid=193868" title="சிவலோகம்">
சிவலோகம்

இந்து தொன்மவியலின் அடிப்படையில் சிவலோகம் என்பது சிவபெருமானின் வசிப்பிடமாகவும், சைவ சமயத்தில் முக்தியின் குறியீட்டுச் சொல்லாகவும் பொருள்கொள்ளப்படுகிறது. இங்கு சிவபெருமான் தனது மனைவியான பார்வதி தேவியுடனும், மகன்களான முருகன், விநாயகனோடு வசிப்பதாக இந்துக்கள் நம்புகின்றனர். 

சிவனடியார்கள் இறந்தபின்பு சிவபெருமானின் திருவடியை அடைவதாகவும், சிவலோகத்தில் கணங்களில் ஒருவராய் மாறுவதாகவும் நம்பிக்கையாகும். இதனால் இறந்தோர்களை சைவர்கள் சிவகதி அடைந்தோர், சிவலோகம் அடைந்தோர் என்று குறிப்பிடுகின்றனர்.

வழக்கத்தில் இறந்தோர்களை சிவலோகம் என்பது சிவனின் இருப்பிடமாக மட்டுமல்லாமல், இறந்தோர்களுக்கான இடமாகவும் குறிப்பிடப்படுகிறது. 

சைவ நால்வர்களில் ஒருவரான சுந்தரர் வெள்ளையானை ஏறி சிவலோகம் அடைந்தார். 

மன்னன் வரகுணபாண்டியனுக்கு சிவலோகம் காட்டப்பட்டதாக திருவிளையாடல் புராணம் விவரித்துள்ளது, 

அபிராமி அந்தாதியில் சிவபெருமானோடு துணையாக ஆடும் அபிராமியை வழிபட்டால் சிவலோகம் கிடைக்கும் என்று விளக்கப்படுள்ளது. 


</doc>
<doc id="193870" url="https://ta.wikipedia.org/wiki?curid=193870" title="தீபிகா (இதழ்)">
தீபிகா (இதழ்)

தீபிகா என்பது கோட்டயத்தை தலைமையிடமாகக் கொண்டு வெளியாகும் மலையாள நாளிதழ். 1887-ல் தொடங்கிய இந்த நாளேடு, 125 ஆண்டுகள் கடந்தும் வெளியாகிறது. இப்போது கோட்டயம், கொச்சி, கண்ணூர், திருச்சூர், திருவனந்தபுரம், கோழிக்கோடு ஆகிய நகரங்களில் வெவ்வேறு பதிப்பாக வெளிவருகிறது..




</doc>
<doc id="193872" url="https://ta.wikipedia.org/wiki?curid=193872" title="மங்களம் பப்ளிகேஷன்ஸ்">
மங்களம் பப்ளிகேஷன்ஸ்

கேரளத்தில் செய்தி இதழ்களை பிரசுரிக்கும் நிறுவனங்களில் மங்களம் பப்ளிகேசன்சும் ஒன்று. இதன் தலைமையகம் கோட்டயம். 1969-ல் எம். சி. வர்க்கீஸ்‌, கோட்டயம் காலேஜ்‌ ரோடில் இதைத் தொடங்கினார். இது மங்களம் என்ற மலையாள இதழையும், பிற நூல்களையும் வெளியிடுகிறது.

1969-ல் தொடங்கி மங்களம் வார இதழ் வெளியாகிறது. கதைகளும் கவிதைகளும் இதன் உள்ளடக்கங்கள். அக்காலத்தில் பொதுமக்கள் வேண்டிய இந்த வகை உள்ளடக்கங்கள் குறைவாய் இருந்தமையால் மங்களம் வேகமாய வளர்ந்தது
எண்பதுகளில் இடையில் ஏறத்தாழ 18 லட்சம் பதிப்புகள் விற்றன. அப்போது இது முதலாவது இடம்பெற்றிருந்தது.

1989 மார்ச்சில் மங்களம் நாளிதழ் தொடங்கப்பட்டது. ஜோய்‌ திருமூலபுரம் எடிட்டராகவும், கே. எம். ரோய்‌ ஜெனரல் எடிட்டராகவும் இருந்தனர். ஒரு லட்சத்திற்கும் மேலான பதிப்புகள் விற்றன. இப்போது இதன் விலை இரண்டரை ரூபாய். கோட்டயம், கோழிக்கோடு, கொச்சி, திருவனந்தபுரம் ஆகிய ஊர்களில் வெவ்வேறு பதிப்புகளைக் கொண்டுள்ளது. இப்போது ராஜு மாத்யு ஆண் எக்சிக்யூட்டீவ் எடிட்டராகவுள்ளார்.
நிறுவன சீப்‌ எடிட்டர் எம்.சி.வர்கீன் மரணத்தின் பின்னர், சாபு வர்கீஸ்‌ சீப்‌ எடிட்டர் ஆனார். சாஜன் வர்கீஸ்‌ மேனேஜிங் டயரக்டராக்வும், சஜி வர்கீஸ்‌ எடிட்டராகவும் பிஜு வர்கீஸ்‌ மேனேஜிங் எடிட்டராகவும் உள்ளனர்.

குழந்தைகளுக்காக பாலமங்களம் என்னும் வார இதழ் வெளியாகிரது. இதில் படக்கதைகள், உபதேசகதைகள், புதிர்கள் ஆகியன இதன் உள்ளடக்கம். பாலமங்களத்தில் டிங்கன் என்ற கதாபாத்திரம் உள்ள படக்கதை குழந்தைகளுக்கு மிக விருப்பமானது. இப்போது மாதம் மும்முறை வெளியாகிறது

மகளிருக்காக மாதம் மும்முறை வெளியாகும் இதழ். மாத இதழாகத் தொடங்கப்பட்டு பின்னர், மாதம் மும்முறையாக வெளியிடப்பட்டது. பெண்களின் வாழ்க்கையைப் பாதிக்கும் செய்திகள், உடல்நலம் தொடர்பான செய்திகளையும் வெளியிடுகிறது.

திரைப்படங்கள் தொடர்பான செய்திகளை வெளியிடும் இதழ்.

சோதிடம் தொடர்பானவற்றை வெளியிடுகிறது.



</doc>
<doc id="193873" url="https://ta.wikipedia.org/wiki?curid=193873" title="மங்களம் (இதழ்)">
மங்களம் (இதழ்)

மங்களம் என்பது எம். சி. வர்க்கீஸ் நிறுவிய மங்களம் பப்ளிகேஷன்ஸ் நிறுவனம் வெளியிடும் நாளேடு. இது. கோட்டயம் நகரத்தைத் தலைநகரமாகக் கொண்டுள்ளது. மங்களம் (வார இதழ்), பாலமங்களம், கன்யகா, சினிமாமங்களம் ஆகியவற்றையும் இந்நிறுவனம் வெளியிடுகிறது.



</doc>
<doc id="193874" url="https://ta.wikipedia.org/wiki?curid=193874" title="சவுரியா ஏவுகணை">
சவுரியா ஏவுகணை

சவுரியா ஏவுகணை (சமக்கிருதம்: "வீரம்"), இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பால் இந்திய பாதுகாப்புப் படைகளின் உபயோகத்திற்காக உருவாக்கப்பட்ட ஏவுகணையாகும். ஒலியைவிட அதிவேகமாக செல்லக்கூடிய இந்த ஏவுகணை, ஏவுவாகனத்தில் இருந்து ஏவப்படக்கூடியதாகும். நிலத்தில் இருந்து நிலத்தில் பாயும் இந்த ஏவுகணை 750 முதல் 1900 கி.மீ. வரை இயங்கு தூரம் கொண்டதாகும். சவுரியா ஏவுகணை, ஒரு டன் எடையுள்ள சாதாரண மற்றும் அணு வெடிபொருட்களை எடுத்து செல்லக்கூடியது. 

சவுரியா ஏவுகணை, நீருக்கடியில் ஏவப்படும் சாகரிகா ஏவுகணையின் நிலப்பதிப்பு என்று நம்பப்படுகிறது. ஆனால் பாதுகாப்பு ஆராய்ச்சி மற்றும் வளர்ச்சி அமைப்பின் அதிகாரிகள் இதை மறுத்துள்ளனர். கையாள்வதையும் ஏவுவதையும் எளிதாக்க சவுரியா ஏவுகணை ஏவுவாகனத்தில் வைக்கப்படுகிறது. ஏவுவாகனத்தில் பொருத்தப்பட்டிருக்கும் வாயு உற்பத்திக்கலன் ஏவுகணையை ஏவ பயன்படுத்தப்படுகிறது.

சவுரியா ஏவுகணைகளை எதிரிகளின் கண்காணிப்பிலும் செயற்கைக்கோள்களிடமும் சிக்காமல் நிலத்தடி அறைகளில் மறைத்து வைக்க முடியும். குறுகிய இயங்கு தூரம் கொண்ட ஏவுகணையானதால், அவ்வறைகள் நாட்டின் எல்லைக்கருகில் அமைக்கப்பட வேண்டும் அல்லது ஏவுகணையின் இயங்கு தூரம் அதிகரிக்கப்பட வேண்டும் என்று பாதுகாப்பு ஆராய்ச்சி மற்றும் வளர்ச்சி அமைப்பின் விஞ்ஞானிகள் தெரிவிக்கின்றனர். சவுரியா ஏவுகணைகள் குறைந்த உயரத்திலும் மக் 7.5 வேகத்தில் செல்லக்கூடியன. சவுரியா ஏவுகணை, நவம்பர் 12, 2008 அன்று 700° செல்சியஸ் பரப்பு வெப்பத்திலும் மக் 5 வேகத்தில் 300 கிலோ மீட்டரைத் தாண்டியது. ஒரே ஏவுவாகனத்தில் எடுத்துச் செல்லக்கூடியது என்பதால் செயற்கைக்கோள்களின் கண்காணிப்பில் சிக்காமல் எளிதில் பயன்படுத்த முடியும். ஏவுவாகனத்தில் உள்ள வாயு உற்பத்திக்கலன் அதிக அழுத்தம் கொண்ட வாயுக்களை உற்பத்தி செய்கிறது. இந்த வாயுக்கள் விரிவடைவதன் மூலம் ஏவுகணை ஒன்றரை நொடிகளுக்குள் ஏவப்படுகிறது.

சவுரியா ஏவுகணைகள் நீர்மூழ்கிக் கப்பல்களிலிருந்து ஏவுவதற்கு ஏற்றவாறு வடிவமைக்கப்பட்டுள்ளதாக பாதுகாப்பு ஆராய்ச்சி மற்றும் வளர்ச்சி அமைப்பின் உயர்மட்ட விஞ்ஞானிகள் தெரிவிக்கின்றனர். சவுரியா ஏவுகணை ஏவப்பட்டு 50 கி.மீ. உயரத்தை அடைந்த பின் ஒலியைவிட அதிவேகமாக செல்லத் துவங்கும். இந்த ஏவுகணை, இலக்கை 20 முதல் 30 மீட்டர் துல்லியத்துடன் தாக்க வல்லது.

சவுரியா ஏவுகணை முதல் முறையாக நவம்பர் 12, 2008 அன்று ஓடிசாவின் சந்திபூரிலுள்ள ஒருங்கிணைந்த சோதனை தளத்தில் இருந்து சோதிக்கப்பட்டது. மூன்றாவது முறையாக அதன் இறுதி வடிவத்தில் செப்டம்பர் 24, 2011 அன்று சந்திபூரிலுள்ள ஒருங்கிணைந்த சோதனை தளத்தில் இருந்து சோதனைக்காக ஏவப்பட்டது. ஒலியைவிட 7.5 மடங்கு வேகத்தில் தனது முழு இயங்கு தூரமான 700 கிலோ மீட்டரை 500 வினாடிகளில் கடந்தது. இந்த சோதனைக்குப் பிறகு இந்திய கடற்படைக்காக இந்த ஏவுகணையின் உற்பத்தி ஆரம்பிக்கப்பட்டது.

இந்த ஏவுகணையின் உற்பத்தி தொடங்கப்பட்டுள்ளது. முதலில் உற்பத்தியான ஏவுகணைகளிலிருந்து ஒரு ஏவுகணையைத் தேர்ந்தெடுத்து சோதனையும் நடத்தப்பட்டுள்ளது.



</doc>
<doc id="193879" url="https://ta.wikipedia.org/wiki?curid=193879" title="புரதக்கூறு">
புரதக்கூறு

புரதக்கூறுகள் (Peptides) என்பவை அமினோ அமில ஒருமங்களின் குறுந்தொடர்களாகும். இவை புரதக்கூற்று (அமைன்) பிணைப்புகளைக் (ஒரு அமினோ அமிலத்தின் கார்பாக்சில் தொகுதியானது, இன்னொரு அமினோ அமிலத்தின் அமினோ தொகுதியுடன் இணைந்த சகப்பிணைப்பு) கொண்டவையாகும். புரதங்களிலிருந்து, புரதக்கூறுகள் அளவின் அடிப்படையில் வேறுபடுத்தப்படுகின்றன. ஒற்றைப் புரதக்கூற்று பிணைப்பைக் கொண்ட இரு அமினோ அமிலங்களாலான இருபுரதக்கூறுகளே மீச்சிறு புரதக்கூறுகளாகும். இவற்றையடுத்து முப்புரதக்கூறுகள், நாற்புரதக்கூறுகள், பல்புரதக்கூறுகள் என உள்ளன. பல்புரதக்கூறானது, ஒரு நீளமான, கிளைத் தொடரிகளற்ற, புரதக்கூற்று தொடரியாகும்.


</doc>
<doc id="193883" url="https://ta.wikipedia.org/wiki?curid=193883" title="வெயிலாச்சி அம்மன்">
வெயிலாச்சி அம்மன்

வெயிலாச்சி அம்மன் நாட்டார் பெண் தெய்வங்களில் ஒருவராவார். இவர் ஆதி திராவிட மக்களின் குல தெய்வமாக வழிபடப்படுகிறார். வெயில் மற்றும் வெப்ப நோய்களின் தொடர் தாக்குதலால் வெயிலை அம்மனாக கருதி இவ்வம்மனின் வழிபாடு தொடங்கியிருக்கிறது. 

தமிழ்நாட்டில் நொச்சிகுளம் எனும் ஊரில் இந்த அம்மனுக்கு கோயில் அமைந்துள்ளது.

தீசட்டி எடுத்துதல், பொங்கல் வைத்து வழிபடுவது, கார்த்திகை மாதம் கடைசி செவ்வாய்க் கிழமையன்று கொடை விழா நடத்தப்படுகிறது. 

தமிழ் மண்ணின் சாமிகள் - மணா


</doc>
<doc id="193887" url="https://ta.wikipedia.org/wiki?curid=193887" title="மலையாளம் நியூஸ்">
மலையாளம் நியூஸ்

மலையாளம் நியூஸ் என்பது மலையாளத்தில் வெளியாகும் நாளிதழ். 1999 ஏப்ரல் 16 ஆம் நாள் தொடங்கப்பட்டது..

சவுதி அரேபியாவில் ஜெட்டா, தமாம், ரியாத் ஆகிய இடங்களில் இது வெளியாகிறது. 
பாரூக் லூக்மாநாண் இதன் முதன்மை எடிட்டர்..

கேரளத்தில் எல்லா மாவட்டங்களிலும் அச்சடிக்கப்டுகிறது. திருவனந்தபுரம் இதன் தலைமையகம். எறணாகுளத்தில் பிரஸ் கிளப் ரோடிலும், கோழிக்கோடு யூ. கே. சங்குண்ணி ரோடிலும் கிளைகளைக் கொண்டுள்ளது.


</doc>
<doc id="193888" url="https://ta.wikipedia.org/wiki?curid=193888" title="மலையாள நாளேடுகளின் பட்டியல்">
மலையாள நாளேடுகளின் பட்டியல்



</doc>
<doc id="193890" url="https://ta.wikipedia.org/wiki?curid=193890" title="ஹைதராபாத் பிரியாணி">
ஹைதராபாத் பிரியாணி

ஹைதிராபாத் பிரியாணி (Hyderabadi biriyani) என்பது ஒரு பிரியாணி உணவு வகை ஆகும். இது பாசுமதி அரிசி மற்றும் செம்மறி ஆட்டுக் கறி ஆகியவை கொண்டு சமைக்கப்படுகிறது. தற்போதைய ஆந்திரப் பிரதேசின் ஹைதிராபாத் நகரம் நிஜாம்களின் ஆளுகைக்கு உட்பட்டிருந்த போது அவர்களது அரண்மனை சமையல் நிபுணர்களால் தயாரிக்கப்பட்டது..

பாசுமதி அரிசி , தயிர் , வெங்காயம் , எலுமிச்சை , மல்லி, வாசனைப் பொருட்கள் மற்றும் இறைச்சியாக செம்மறி ஆடு அல்லது வெள்ளாடு அல்லது கோழி ஆகியவை.

ஹைதிராபாத் பிரியாணி அதை தயாரிக்கும் முறையைக் கொண்டு இரண்டு வகையாகப் பிரிக்கப்படும் அவை , கச்சி பிரியாணி மற்றும் பாக்கி பிரியாணி ஆகியவை.
இதில் இறைச்சியானது சேர்மானப் பொருட்களுடன் சேர்த்து கலக்கி இரவு முழுவதும் வைத்திருக்கப்படும். பின்னர் சமையலுக்கு முன்னர் தயிரோடு கலக்கி சேர்த்து வைத்து அதன் பின்னர் நீராவியில் சமைக்கப்படும்.

இதில் இறைச்சியானது சேர்மானப் பொருட்களுடன் சேர்ந்து இருக்கும் நேரம் குறைவானதாகும். மேலும் இறைச்சியானது பாசுமதி அரிசியை சமைக்கும் முன்னரே சமைக்கப்படும்.
இறைச்சிக்குப் பதிலாக காய்கறிகளைக் கொண்டும் இவ்வகை பிரியாணியைச் செய்யலாம்.
பொதுவாக இவ்வகை பிரியாணியோடு சேர்ந்து உண்ண தயிரில் வெங்காயம் சேர்த்த உணவைச் சேர்த்துக் கொள்வர்.


</doc>
<doc id="193891" url="https://ta.wikipedia.org/wiki?curid=193891" title="தூக்குத்துரை">
தூக்குத்துரை

தூக்குத்துரை என்பவர் நாட்டார் தெய்வமாவார். இவர் திருநெல்வேலி மாவட்டத்தில் உள்ள சிங்கம்பட்டி எனும் ஊரில் ஜமீனாக வாழ்ந்த பெரியசாமித்தேவர்.24-வது அரசராக வாழ்ந்த பெரிய தேவர்க்கு சிங்கம்பட்டியில் உள்ள சுப்பிரமணி சாமி கோயிலில் சந்நிதி அமைத்து மக்கள் வழிபடுகின்றனர்.

தன்னுடைய நண்பர் ராமசாமித் தேவரை காப்பாற்ற ஜெயிலர் ஒருவரை கொலை செய்து, அந்தக் குற்றத்திற்காக ஆங்கிலேயர் விதித்த தூக்கு தண்டனையை ஏற்றமையால் தூக்குத்துரை என்று மக்கள் அழைக்கின்றனர்.

தமிழ் மண்ணின் சாமிகள் - மனா

தூக்குத்துரை பற்றிய கட்டுரை


</doc>
<doc id="193893" url="https://ta.wikipedia.org/wiki?curid=193893" title="முப்பலி">
முப்பலி

முப்பலி என்பது நாட்டார் தெய்வச் சடங்குகளில் ஒன்றாகும். இச்சடங்கில் பன்றி, ஆட்டுக்கிடாய், கோழி என மூன்று உயிர்களையும் பலியிடுதல் வழக்கமாக உள்ளது. நாட்டர் காவல் தெய்வங்களான கருப்பசாமி, முனி, சுடலை போன்ற தெய்வங்களின் வழிபாட்டில் இச்சடங்கு நடைமுறையில் உள்ளது. 

பெண் தெய்வங்களான காளி, செல்லியம்மன் போன்ற உக்கிரமான தெய்வங்களுக்கும் இப்பலியிடும் முறை வழக்கில் உள்ளது. 

உயிர்கள் பலியிடப்படுவதை ஏற்காத மக்கள் தேங்காய், வெண்பூசணி, எழுமிச்சம்பழம் ஆகியவற்றில் சிவப்பு எனும் குங்குமம் தடவி உடைத்தும், அறுத்தும் போடுகின்றனர். இதை முப்பலியாக நம்புகின்றனர்.



</doc>
<doc id="193895" url="https://ta.wikipedia.org/wiki?curid=193895" title="வேட்டை சடங்கு">
வேட்டை சடங்கு

வேட்டை சடங்கு என்பது நாட்டார் தெய்வ வழிபாடுகளில் நடத்தப்படுபவைகளில் ஒன்றாகும். இச்சடங்குகள் நாட்டார் காவல் தெய்வங்களான முனி, கருப்பசாமி, சுடலை போன்ற தெய்வங்களின் வழிபாடுகளில் பொழுது நடத்தப்படுகிறது.

கொம்பு வளைந்த குல்லாவை தலையிலும், இடுப்பில் சலங்கை அணிந்தும், தீப்பந்தத்தினை ஒரு கையிலும், மற்றொரு கையில் அரிவால் ஏந்தியும், வேட்டை செருப்பினை காலில் அணிந்தும் வேட்டை நிகழ்வில் சுவாமியாக இருப்பவர் வேட்டைக்கு செல்கிறார்.


</doc>
<doc id="193896" url="https://ta.wikipedia.org/wiki?curid=193896" title="சத்யா (உணவு)">
சத்யா (உணவு)

சத்யா (Sadya) என்பது கேரளாவின் பாரம்பரிய விருந்து முறை ஆகும். சைவ உணவு இவ்விருந்தில் பரிமாறப்படும். வேகவைத்த அரிசிச் சோறுடன் காய்கறிகளால் செய்த குழம்பு மற்றும் கறிகள் இவ்விருந்தில் முக்கிய ஒன்றாகும். இவ்விருந்துடன் கடைசியில் பாயாசம் கொடுக்கப்படும். பொதுவாக இவ்வகையான விருந்தானது திருவிழாக்கள் மற்றும் பண்டிகைகளின் போது செய்யப்படும் ஒன்றாகும். இவ்விருந்து வாழை இலையில் பரிமாறப்படும். தென்கேரளத்தில் பாயாசம் உண்டபின் சோற்றுடன் மோரும் வழங்கப்படும்.

இவ்விருந்தில் பொதுவாக இடம் பெறும் உணவுகள் ,


</doc>
<doc id="193900" url="https://ta.wikipedia.org/wiki?curid=193900" title="அப்துல்லாஹ் ஆதம் ஜவேரி">
அப்துல்லாஹ் ஆதம் ஜவேரி

அப்துல்லா ஆதம் ஜவேரி 
இன்றைக்கு சுதந்திரம் என்ற பெயர் கேட்டாலே அனைவருக்கும் நினைவில் வரும் காந்தியைத்தான் அந்த மகாத்மா காந்தியை தேசப்பிதாவாக மாற்றியவர்களில் ஒருவர் தான் இந்த அப்துல்லாஹ் ஆதம் ஜவேரி

அப்துல்லாஹ் ஆதம் ஜவேரி இன்றைய குஜராத் மாநிலம் போர்பந்தரில் பிறந்தவர், இவருடைய சகோதரர் அப்துல் கரீம் ஆதம் ஜவேரியுடன் இணைந்து தென்னாப்பிரிக்காவின் டர்பன் நகரில் 1865 ஆம் ஆண்டு தாதா அப்துல்லாஹ் கம்பெனி என்ற பெயரில் 50 சரக்கு கப்பல்களையும் 4 பயணிகள் கப்பல்களையும் கொண்ட மிகப் பெரிய நிறுவனத்தை நடத்தியவர். பல நாடுகளுக்குச் சென்று பெயர் சொல்லும் அளவுக்கு கடல் வாணிபத்தில் சிறந்து விளங்கியவர்.

ஜவேரி சகோதர்களின் நிறுவனமான தாதா அப்துல்லாஹ் கம்பெனியின் அலுவலக வேலைகளை முறையாகச் செய்ய சட்டம் தெரிந்த ஒரு நபரை பணிக்கு அமர்த்த வேண்டும் என்று எண்ணிக் கொண்டிருந்தனர். அச்சமயத்தில் அப்துல் கரீம் ஆதம் ஜவேரி அவர்கள் 1893 ஆம் ஆண்டு போர்பந்தரில் உள்ள தனது தாயைக்காண வந்தபொது வீட்டிற்க்கு அருகாமையில் இருந்த சட்டம் படித்து முடித்த இளைஞர் காந்தியைசந்தித்தப்பின் அலுவலகப் பணிக்காக தனது சகோதரர்களுடன் கலந்து ஆலோசித்து 105 பவுண் சம்பளத்திற்க்கு வேலைக்கு அமர்த்தினார்கள்.

அதே 1893 ஆம் ஆண்டில் அப்துல் கரீம் ஜவேரியுடன் காந்தி கப்பலில் புறப்பட்டு டர்பன் துறைமுகத்துக்குப் போய்ச் சேர்ந்தார். காந்தியின் அரசியல் வாழ்க்கைக்கும் இந்திய சுதந்திரப்போராட்டத்திற்க்கும் சுழி போடுகிறோம் என்பது ஜவேரிசகோதரர்களுக்கு அப்போது தெரியாது.

தாதா அப்துல்லாஹ் கம்பெனியின் வழக்கு தொடர்பாக டர்பன் நகரிலிருந்து பிரிட்டோரியா நகருக்கு காந்தி ரயிலில் சென்ற போதுதான், மாரிட்ஸ்பார்க் ரயில் நிலையத்தில் முதல் வகுப்புப் பெட்டியிலிருந்து வெள்ளையர் ஒருவரால் கீழே தள்ளப்பட்டார் பின்னாளில், இந்தியாவின் விடுதலைக்கே காரணமாக அமைந்தது இச்சம்பவம்.



</doc>
<doc id="193901" url="https://ta.wikipedia.org/wiki?curid=193901" title="ஜனார்த்தனசுவாமி கோயில்">
ஜனார்த்தனசுவாமி கோயில்

ஜனார்த்தனசுவாமி கோயில் (Janardana Swami Temple) இந்தியாவின் கேரளா மாநிலத்தில் வர்களா எனும் ஊரில் உள்ளது. இது 2000 வருடங்கள் பழமையான கோயில் ஆகும். இதை வர்க்கலா கோயில் என்றும் அழைப்பர். இங்கு ஜனார்த்தன சுவாமியாக விஷ்ணு இருக்கிறார். இது கேரளாவின் பிரசித்தி பெற்ற கோயில்களுள் ஒன்று. இது மாநிலத் தலைநகரான திருவனந்தபுரத்திலிருந்து 25 கிலோமீட்டர்கள் தொலைவில் வடக்கே அமைந்துள்ளது. வர்க்கலா-சிவரி தொடர்வண்டி நிலையத்திலிருந்து 2 கிலோமீட்டர்கள் தொலைவில் அமைந்துள்ளது. இக்கோவிலானது அரபிக்கடல் ஓரத்தில் அமைந்துள்ளது.இது தெற்கு காசி என்றும் அழைக்கப்படும் (தட்சிண காசி அல்லது தெற்கின் பனாரஸ்).

இக்கோவிலில் உள்ள ஜனார்தனசுவாமி சிலை கிழக்கு திசை நோக்கி இருக்கிறது.இச்சிலையின் வலது கை வாயை நோக்கிச் செல்லும் படி அமைக்கப்பட்டிருக்கிறது. வலக்கையானது வாயைச் சென்று அடையும் போது கலியுகம் முடிவுக்கு வரும் என்பது ஐதீகம்

இக்கோயிலின் அமைவிடம் .



</doc>
<doc id="193902" url="https://ta.wikipedia.org/wiki?curid=193902" title="நரபலி">
நரபலி

நரபலி என்பது இறைவனுக்கு மனிதர்களை பலி கொடுக்கும் சடங்காகும். இம்முறை தொன்மையான மதங்களில் இருந்து வந்துள்ளது. போர்களில் வெல்லவும், கள்ளத்தில் வெற்றிபெறவும் என பல்வேறு காரணங்களுக்காக பலியிடுதல் நடந்து வந்துள்ளது.

நரபலி என்பதில் நர- நரன்- மனிதன் எனும் பொருளும், பலி - தியாகம் எனும் பொருளைத் தரும்.

இந்து சமயத்தில் நரபலி கொடுப்பது ஒரு வழிபாட்டு சடங்காக இருந்து வந்துள்ளது. சாக்த மத பிரிவிலும் நாட்டாறியல் வழிபாட்டிலும் இந்த பலி கொடுத்தல் போற்றப்பட்டுள்ளது. 

தன்னுடைய வேண்டுதலுக்காக பிற மனிர்தர்களையோ அல்லது தன்னையோ பலியாக கொடுப்பது பற்றி இந்து சமய நூல்களில் குறிப்பிடப் பட்டுள்ளன. விக்ரமாதித்தன் தொன்ம கதையில் மன்னர்களை பலிகொடுக்கும் சாமியாரின் சூழ்ச்சி பிரதானமானது. காளியிடம் வரம் பெற விக்ரமாதித்தன் சுய பலி கொடுப்பது பற்றி கிளைக் கதையில் கூறப்பட்டுள்ளது.

பெண்களில் கன்னிப் பெண்களை பலியிடும் சடங்குகளும் தொன்ம காலத்தில் இருந்துள்ளன.

பெண்களில் கருவுற்ற பெண்ணை (சூல் பெண்) பலி கொடுக்கும் வழக்கம் இருந்துள்ளது. இப்பலியிடும் முறையில் கருவுற்ற பெண்ணின் வயிற்றை கிழித்து உள்ளிருக்கும் பிண்டத்தினை எடுத்து பலியிடுதலும், பின் வெற்று வயிற்றில் திரியிட்டு விளக்கேற்றுவதும் இருந்துள்ளது. 


</doc>
<doc id="193917" url="https://ta.wikipedia.org/wiki?curid=193917" title="மாத்யமம்">
மாத்யமம்

மாத்யமம் என்பது மலையாளத்தில் வெளியாகும் நாளேடு.. ஜமாஅத் இஸ்‌லாமி கேரளம் என்பதன் கீழ் இயங்கும், ஐடியல் பப்ளிக்கேஷன் டிரஸ்ட் இதை பதிப்பிக்கிறது.

கோழிக்கோடு, திருவனந்தபுரம், கோட்டயம், கொச்சி, மலப்புறம், கண்ணூர், திருச்சூர், பெங்களூரு, மங்களூர் , மும்பை ஆகிய ஊர்களில் வெவ்வேறு பதிப்புகளும், அரேபியாவில் ஒன்பது பதிப்புகளும் உட்பட 19 பதிப்புகளைக் கொண்டுள்ளது.



இது இணையப் பதிப்பிலும் கிடைக்கிறது.



</doc>
<doc id="193918" url="https://ta.wikipedia.org/wiki?curid=193918" title="கிளைத்தொடரி அமினோ அமிலம்">
கிளைத்தொடரி அமினோ அமிலம்

கிளைத்தொடரி அமினோ அமிலம் (branched-chain amino acid; BCAA) என்பது கொழுப்பார்ந்த அமினோ அமிலத்தை கிளைத்தொடரியாகக் (ஒரு கார்பன் அணு, இரண்டிற்கும் மேற்பட்ட கார்பன் அணுக்களுடன் சேர்ந்தக் கிளைத்தொடரி) கொண்ட அமினோ அமிலமாகும். புரதமாக்கும் அமினோ அமிலங்களில் மூன்று கிளைத்தொடரி அமினோ அமிலங்கள் உள்ளன: லியூசின், ஐசோலியூசின், வாலின்.

கிளைத்தொடரி அமினோ அமிலங்கள், மனிதருக்குத் தேவையான ஒன்பது இன்றியமையா அமினோ அமிலங்களைச் சேர்ந்தவையாகும். தசைப் புரதங்களில் உள்ள இன்றியமையா அமினோ அமிலங்களில் முப்பது சதவிகிதமும், பாலூட்டிகளுக்குத் தேவையான முன்னுருவாக்கப்பட்ட அமினோ அமிலங்களில் நாற்பது சதவிகிதமும் கிளைத்தொடரி அமினோ அமிலங்கள் உள்ளன.


</doc>
<doc id="193921" url="https://ta.wikipedia.org/wiki?curid=193921" title="யுக்திராஜ்யம்">
யுக்திராஜ்யம்

பாரதீய யுக்திவாதி சங்கத்தினர் வெளியிடும் நாளிதழ் இது. இதன் கேரளப் பிரிவின் தலைவர் சீனி பட்டத்தானம் இதன் தலைமை ஆசிரியராக உள்ளார். இது கொல்லத்தைத் தலைமையிடமாகக் கொண்டு வெளியாகிறது.


</doc>
<doc id="193922" url="https://ta.wikipedia.org/wiki?curid=193922" title="யுக்திரேகா">
யுக்திரேகா

கேரள யுக்திவாதி சங்கத்தினரின் அதிகாரப் பூர்வ மலையாள இதழ் இது. 1983 செப்தம்பரில் தொடங்கப்பட்டது. பவனன் இதன் தலைமையாசிரியராக உள்ளார். இது 7 ஆண்டுகளாக, கோழிக்கோடு நகரில் வெளியானது. 2000 முதல் திருவநந்தபுரத்தில் இருந்து வெளியானது. யு. கலாநாதன் தற்போதைய தலைமாசிரியராக உள்ளார்.



</doc>
<doc id="193923" url="https://ta.wikipedia.org/wiki?curid=193923" title="நீறணிதல்">
நீறணிதல்

நீறணிதல் அல்லது விபூதிதாரணம் என்பது சைவர்கள் திருநீறு அணிந்துகொள்ளும் முறையாகும். இவ்வாறு நீறணிதலில் திரிபுண்டரம், உத்தூளனம் என்ற இருவகைகள் உள்ளன. அத்துடன் திருநீறு தரித்தலுக்கான வழிமுறைகள் தவத்திரு ஆறுமுக நாவலரவர்களின் சைவ வினாவிடை விபூதி இயலில் குறிப்பிடப்பட்டுள்ளது.

திரிபுண்டரம் என்பது சைவர்களின் விபூதிதாரண முறைகளுள் ஒன்றாகும். இம்முறையில் திருநீறு, நீர் குழைத்துப் பூசப்படுவதோடு முவ்வரிக் கோடாகவும் இட்டுக்கொள்ளப்படுகிறது. 

சிரம், நெற்றி, மார்பு, கொப்பூழ், முழந்தாள்கள், புயங்கள், முழங்கைகள், மணிக்கட்டுகள், விலாப் புறம், முதுகு, கழுத்து என பதினாறு இடங்களில் திரிபுண்டரம் தரிக்கலாம். சிலர் விலாப்புறங்களை நீக்கிக் காதுகளை கொள்வர்.

திரிபுண்டரம் எனும் வடமொழி சொல்லிற்கு திருநீறால் சைவர்கள் நெற்றியில் இடும் மூவரி கோடு என்று பொருளாகும்.

உத்தூளனம் என்பது சைவர்களின் விபூதிதாரண முறைகளுள் ஒன்றாகும். இம்முறையில் திருநீறு கையில் எடுக்கப்பெற்று பரவலாகப் பூசப்படுகிறது. நீர் குழைத்துப் பூசப்படுவதில்லை. 


</doc>
<doc id="193924" url="https://ta.wikipedia.org/wiki?curid=193924" title="வர்த்தமானம் (மலையாள இதழ்)">
வர்த்தமானம் (மலையாள இதழ்)

வர்த்தமானம் என்பது மலையாளத்தில் வெளியாகும் நாளேடு. இது பெப்ரவரி 2003 முதல் கோழிக்கோடில் வெளியானது. தொடர்ந்து 16-பெப்ருவரி-2003ல் தோகாவிலும் வெளியானது. இப்போது கொச்சியிலும் வெளியாகிறது. 2003-ல் டோ: சுகுமார் அழீக்கோடு தலையாசிரியராக உள்ளனர்..



</doc>
<doc id="193926" url="https://ta.wikipedia.org/wiki?curid=193926" title="வீட்சணம்">
வீட்சணம்

வீக்சணம் என்பது இந்திய தேசிய காங்கிரசிற்கு ஆதரவாக, கொச்சியில் வெளியாகும் மலையாள நாளேடு 
முப்பத்துமூன்று ஆண்டுகளாக வெளியாகிறது. கொச்சி, கோழிக்கோடு, திருவனந்தபுரம், கண்ணூர், கோட்டயம் ஆகிய ஊர்களில் வெவ்வேறு பதிப்புகள் அச்சடிக்கப்படுகின்றன. தற்பொழுது பென்னி பெஃகனன் என்பவர் இக்குழுவின் மேலாண்மை இயக்குனராகவும், ரமேஷ் சென்னிதாலா இதன் மேலாளராகவும் உள்ளனர்.



</doc>
<doc id="193927" url="https://ta.wikipedia.org/wiki?curid=193927" title="சிறாஜ்">
சிறாஜ்

சிறாஜ் என்பது 1984 ல் ஆரம்பிக்கப்பட்ட மலையாள நாளேடு. கோழிக்கோட்டை தலைமையிடமாகக் கொண்டு வெளியானது. பின்னர், திருவனந்தபுரம், கொச்சி, கோழிக்கோடு, கண்ணூர் ஆகிய பதிப்புகளும் வெளியாகின்றன.. வி.பி.எம். பைசி வல்யாப்பிள்ளி இதன் தலைமையாசிரியர்.


</doc>
<doc id="193929" url="https://ta.wikipedia.org/wiki?curid=193929" title="ஸ்த்ரீசப்தம்">
ஸ்த்ரீசப்தம்

அகிலேந்தியா ஜனாதிபத்ய மகிளா அசோசியேசனுக்காக, தேசாபிமானி வெளியிடும் நாளிதழே ஸ்த்ரீசப்தம். திருவனந்தபுரம் வஞ்சியூரில் விவேகாநந்தநகரில் இது அச்சடிக்கப்படுகிறது. கே. கே. சைலஜா இதன் தலைமை எடிட்டர்..எம். சி. ஜோசபைன், பி. கே. ஸ்ரீமதி, என். சுகன்யா, டி. என். சீமா, ஷய்மி ஆகியோர் ஆசிரியர் குழுவினர் ஆவர்.


</doc>
<doc id="193934" url="https://ta.wikipedia.org/wiki?curid=193934" title="மந்திர செபம்">
மந்திர செபம்

மந்திர செபம் என்பது மந்திரங்களை உச்சரிக்கும் முறைகளாகும். இது மானசம், உபாஞ்சு, வாசகம் ஆகியவற்றை உள்ளடக்கியதாகும்.



</doc>
<doc id="193935" url="https://ta.wikipedia.org/wiki?curid=193935" title="சர்க்கரையாக்க அமினோ அமிலம்">
சர்க்கரையாக்க அமினோ அமிலம்

சர்க்கரையாக்க அமினோ அமிலம் (glucogenic amino acid) என்னும் அமினோ அமிலத்தை குளுக்கோசு புத்தாக்கத்‌தின் (gluconeogenesis) மூலமாக குளுக்கோசாக மாற்ற முடியும். ஆனால், கீட்டோனாக்க அமினோ அமிலங்கள் கீட்டோன் உடலங்களாக மாற்றப்படுகின்றன.

சர்க்கரையாக்க அமினோ அமிலங்களிலிருந்து குளுக்கோசை உருவாக்க முதலில் இவை ஆல்ஃபா கீட்டோ அமிலங்களாக மாற்றப்பட்டு, பின் குளுக்கோசாக மாற்றப்படுகின்றன. இந்த இரண்டு நிகழ்வுகளுமே கல்லீரலில் நடைபெறுகின்றன. இத்தகு செயற்படு முறைகள் சிதை மாற்றத்‌தில் (catabolysis) முதன்மையாகவும், கடுமையான உண்ணா நிலையிலும், பட்டினியிலும் ஏற்றம் பெற்றும் காணப்படுகின்றன.

மனிதர்களில் இருக்கும் சர்க்கரையாக்க அமினோ அமிலங்கள்:


சர்க்கரையாக்க அமினோ அமிலங்களாகவும், கீட்டோனாக்க அமினோ அமிலங்களாகவும் இருப்பவை:


லியூசின், லைசின் அமினோ அமிலங்கள் மட்டுமே சர்க்கரையாக்க அமினோ அமிலங்களாக இல்லை.



</doc>
<doc id="193941" url="https://ta.wikipedia.org/wiki?curid=193941" title="பறையன் கூத்து">
பறையன் கூத்து

பறையர் என்னும் சமுதாயக்காரர் நடத்தி வரும் நாட்டிய வகையே பறையன் கூத்து. பிறரின் நோய் தீர்க்க கச்சை கட்டி துள்ளியாடுவர். செண்டை என்னும் கருவி இசைக்கப்படும்.


</doc>
<doc id="193944" url="https://ta.wikipedia.org/wiki?curid=193944" title="பறையன் துள்ளல்">
பறையன் துள்ளல்

பறையன் துள்ளல் என்பது இரவில் அரங்கேறும் ஒரு துள்ளல் வகை கலை நிகழ்ச்சி. மல்லிகை என்னும் பாடல் வகை இதில் பயன்படுத்தப்படும். பாம்பு வேடமிட்டு, சிலம்பு, கச்சமணி, அம்படி, நாகவடிவிலான கிரீடம் ஆகியன அணிந்து துள்ளிப் பாடுவர். இது கேரளக் கலைகளில் ஒன்று.


</doc>
<doc id="193948" url="https://ta.wikipedia.org/wiki?curid=193948" title="மிடுமிடுக்கி">
மிடுமிடுக்கி

மிடுமிடுக்கி என்பது 1968 ஆம் ஆண்டு செப்டம்பர் 14 ஆம் தேதி வெளியான மலையாளத் திரைப்படம்.



</doc>
<doc id="193949" url="https://ta.wikipedia.org/wiki?curid=193949" title="மல்லனும் மாதேவனும்">
மல்லனும் மாதேவனும்

மல்லனும் மாதேவனும், குஞ்சாக்கோ இயக்கத்தில் 1976 ஆம் ஆண்டு வெளியான மலையாளத் திரைப்படம். இதில் பிரேம் நசீர் உட்பட்டோர் முக்கிய வேடங்களில் நடித்தனர்.



</doc>
<doc id="193950" url="https://ta.wikipedia.org/wiki?curid=193950" title="குஞ்சாக்கோ">
குஞ்சாக்கோ

குஞ்சாக்கோ ஒரு மலையாளத் திரைப்படத் தயாரிப்பாளரும், இயக்குனரும் ஆவார். 



</doc>
<doc id="193954" url="https://ta.wikipedia.org/wiki?curid=193954" title="மரச் சுரைக்காய்">
மரச் சுரைக்காய்

மரச் சுரைக்காய் (Kigelia africana) என்பது பூக்கும் தாவரம் வகையைச் சேர்ந்த பிக்னோனியேசியேக் குடும்பத்தைச் சேர்ந்த தாவரமாகும். இச்சாதிகளில் மரச் சுரைக்காய் இனம் மட்டுமே காணப்படுகின்றது. இது ஆப்பிரிக்கா முதல் எரித்திரியா, சாட் தெற்கு முதல் வடக்கு தென்னாப்பிரிக்கா, செனிகல் மற்றும் நமீபியா வை பெரும் பரம்பல் பகுதியாகக் கொண்டது. 

இதன் இனப் பெயர் மொசாம்பிகன் பான்டு மொழிச் சொல்லான, "kigeli-keia", இருந்து வந்தது. இதன் பொதுப் பெயர் ஆங்கிலத்ல் sausage tree மற்றும் cucumber tree நீண்ட சாசேஜ்-போன்ற காயைக் குறிக்கும். இதன் ஆபிரிக்கான மொழி பெயர் "Worsboom" என்பதுவும் சாசேஜைக் குறைக்கும் , இதன் அரபு மொழிப் பெயர் "the father of kit bags" எனக் குறிக்கும் (Roodt 1992).



</doc>
<doc id="193955" url="https://ta.wikipedia.org/wiki?curid=193955" title="பாடுன்ன புழா">
பாடுன்ன புழா

பாடுன்ன புழா 1968 ஆம் ஆண்டில், கிருஷ்ணன் நாயர் இயக்கத்தில் வெளியான மலையாளத் திரைப்படம். இதில் பிரேம் நசீர், அடூர் பாசி ஆகியோர் நடித்துள்ளனர். 





</doc>
<doc id="193956" url="https://ta.wikipedia.org/wiki?curid=193956" title="திருமங்கலம் மீனாட்சி சொக்கநாதர் கோயில்">
திருமங்கலம் மீனாட்சி சொக்கநாதர் கோயில்

மீனாட்சியம்மன் கோயில் அல்லது மீனாட்சி சொக்கநாதர் கோயில் என்பது தமிழகத்தின் மதுரை மாவட்டத்திலுள்ள திருமங்கலம் நகரில் அமைந்துள்ள தொன்மையான இந்துக் கோவில் ஆகும். இக்கோயிலின் இறைவி மீனாட்சி அம்மனும் இறைவன் சொக்கநாதரும் ஆவர். சிவபெருமானுக்கான கோவில்களில் இந்தக் கோயில் சிறப்புடைய ஒன்றாக கருதப்படுகிறது.

சிவபெருமான், மீனாட்சியை மணம் முடிப்பதற்காக கயிலையிலிருந்து மதுரை வந்தார். திருமணத்திற்காக தேவர்களும், பூதகணங்களும் சிவபெருமானிற்கு முன் மதுரை வந்தடைந்தனர். திருமணத்திற்கான தாலி செய்வதற்காக மதுரை நகரின் 18கிமீ. தெற்கிலுள்ள குண்டாற்றின் கரையோரம் ஒரு இடத்தை தெரிவு செய்தனர். அதற்கு முன்னர், ஈசனை வழிபட அவர்கள் விரும்பினர். அவர்களது விருப்பத்திற்கு இணங்கி, திருமணத்திற்கு முன்பே தம்பதி சமேதராய் மீனாட்சியுடன் சொக்கநாதரும் காட்சி தந்தார். பின்னர் வந்த இடைக்கால பாண்டியமன்னர்கள், இங்கு சுயம்புவாக கிடைத்த லிங்கத்தைக் கொண்டு கிழக்கு நோக்கி இக்கோயிலை எழுப்பினர்.


</doc>
<doc id="193958" url="https://ta.wikipedia.org/wiki?curid=193958" title="நான்காம் அனஸ்தாசியுஸ் (திருத்தந்தை)">
நான்காம் அனஸ்தாசியுஸ் (திருத்தந்தை)

திருத்தந்தை நான்காம் அனஸ்தாசியுஸ் ("Pope Anastasius IV", 1073 – 3 டிசம்பர் 1154), கத்தோலிக்கத் திருச்சபையின் திருத்தந்தையாக 1153 ஆம் ஆண்டு சூலை 9 முதல் 1154 இல் இறக்கும் வரை பதவியில் இருந்தவர்.
உரோமை குடிமகனான இவரின் தந்தை பெனடிக்டுஸ் தே சுபுரா ஆவார். இவர் திருத்தந்தை இரண்டாம் பாஸ்காலால் 1114க்கு முன்னர் கர்தினாலாக உயர்த்தப்பட்டிருக்கக்கூடும். In 1127 or 1128 திருத்தந்தை இரண்டாம் ஹோனோரியுஸ் இவரை உரோமை புறநகர ஆலயங்களுல் ஒன்றான சபினாவின் கர்தினாலாக நியமித்தார். 1130 மற்றும் 1153 ஆகிய ஆண்டுகளில் நடைபெற்ற திருப்பீடத் தேர்தல்களில் இவர் பங்கேற்றார். எதிர்-திருத்தந்தை இரண்டாம் அனகிலேத்துஸை எதிர்த்தவற்கலுள் இவரும் ஒருவர். திருத்தந்தை இரண்டாம் இன்னசெண்ட் பிரான்சுக்கு தப்பி ஓடியபோது, இவரே இத்தாலியின் முதன்மை குருவாக இருந்தவர். 

திருத்தந்தை மூன்றாம் யூஜின் இறந்தபிறகு, இவர் திருத்தந்தையாக ஜூலை 1153இல் தேர்வானார். இவர் தேர்தெடுக்கப்பட்டபோது, நோயுற்றவராகவும் 80 வயதான முதியவராகவும் இருந்தார். அத்தேர்தலின் போது இவரே அனைவரிலும் மூத்த கர்தினாலும், கர்தினால் குழுவின் முதல்வராகவும் இருந்தார். இவர் திருத்தந்தை ஹேட்ரியனின் சகோதரனுடைய மகன் என்னும் கருத்து 16-ஆம் நூற்றாண்டு முதல் சிலரால் ஏற்கப்பட்டாலும், இது இப்போது ஆதாரமற்றதாய் கருதப்படுகின்றது.

பிரடெரிக் பார்பரோசா என்பவர் மற்றொரு சார்லமேன் என்று சொல்லிகொண்டிருந்தார். ஐரோப்பா முழுவதையும் தன்னுடைய ஆளுகைக்குள் கொண்டுவர திட்டமிட்டுக் கொண்டிருந்தார். ஆல்பஸ் மலையைக் கடந்து இத்தாலிக்குள் பெரிய போர்ப்படையுடன் செல்ல தயாரானார். இவர் இத்தாலிக்குள் வரும் வேளையில் திருத்தந்தை மரணமடைந்தார். 1154 டிசம்பர் 3-ல் இவருடைய ஆட்சி ஒன்றரை ஆண்டுக் காலம் மட்டுமே நீடித்தது.


</doc>
<doc id="193959" url="https://ta.wikipedia.org/wiki?curid=193959" title="விஸ்வரூபம் 2 (திரைப்படம்)">
விஸ்வரூபம் 2 (திரைப்படம்)

விசுவரூபம் 2 2017ல் வெளிவரவிருக்கும் ஓர் இந்தியத் தமிழ்த் திரைப்படம் ஆகும். இது 2013ல் வெளிவந்த விஸ்வரூபம் தமிழ்த் திரைப்படத்தின் இரண்டாம் பாகமாகும். இப்படம் தெலுங்கில் விஸ்வரூபம் 2 எனும் அதே பெயரில் மொழிமாற்றம் செய்யப்பட்டும் இந்தியில் "விஸ்வரூப் 2" எனும் பெயரிலும் வெளியாக இருக்கிறது. இப்படத்தை எழுதி-இயக்கி முக்கிய கதாபாத்திரத்தில் கமல்ஹாசன் நடிக்கிறார்.


விஸ்வரூபம் (2013 திரைப்படம்)


</doc>
<doc id="193961" url="https://ta.wikipedia.org/wiki?curid=193961" title="இந்திய மாணவர் சங்கம்">
இந்திய மாணவர் சங்கம்

இந்திய மாணவர் சங்கம் ("Students' Federation of India", SFI) இந்தியாவிலுள்ள மாணவர் இயக்கங்களில் மிகப்பெரிய அமைப்பாகும். 1970 டிசம்பர் 30 இல் இவ்வமைப்பு ஆரம்பிக்கப்பட்டது. "சுதந்திரம், ஜனநாயகம், சோசலிசம்" என்னும் முழக்கத்துடன் தேச ஒருமைப்பாடு, மதச்சார்பின்மை மற்றும் முற்போக்கான அறிவியல்பூர்வமான மாற்றுக் கல்வியை உருவாக்கிட வேண்டும் என்ற லட்சியத்துடன் போராடி‍ வரும் மாணவர் இயக்கமாகும். இந்த இயக்கம் 2018 ஆம் ஆண்டில் 50 லட்சம் பள்ளி மற்றும் கல்லூரி மாணவர்களை உறுப்பினர்களாக கொண்டுள்ளது.

தேசத்தின் விடுதலைக்காக ஏராளமான இளைஞர்களும், மாணவர்களும் தம் உயிரையும் தியாகம் செய்தனர். விடுதலைக்கு பிறகு இந்த தேசத்தைப் பாதுகாத்திட, எல்லோருக்கும் கல்வி , எல்லோருக்கும் வேலை கேட்டு தேசம் முழுவதும் இருந்த மாணவர்களின் அணிவகுப்பில் துவங்கப்பட்ட அமைப்பு இந்திய மாணவர் சங்கம்.



</doc>
<doc id="193964" url="https://ta.wikipedia.org/wiki?curid=193964" title="ஜில்லா (திரைப்படம்)">
ஜில்லா (திரைப்படம்)

ஜில்லா 2014ல் திரைக்கு வந்த ஒரு தமிழ்த் திரைப்படமாகும். மோகன்லால், விஜய், காஜல் அகர்வால், பூர்ணிமா பாக்யராஜ் ஆகியோர் நடித்து வெளிவந்த இப்படத்திற்கு, டி. இமான் இசையமைத்துள்ளார். மேலும் இப்படத்தை எழுதி இயக்கியவர் இரா.தி நேசன் ஆவார். இப்படம் 2014 சனவரி 10 ஆம் திகதி தைப்பொங்கல் வெளியீடாக வெளிவந்தது.


மோகன்லால் (சிவா) மதுரையின் பெரிய தாதா (குற்றச்செயல் புரிபவர்களின் தலைவர்) விஜய்யின் (சக்தி) அப்பா அவரிடம் வேலை செய்கிறார். மோகன்லாலின் மனைவியை பிரசவத்திற்காக மருத்துவமனைக்கு அழைத்து செல்லும் போது மோகன்லால் குடும்பத்தை கொல்ல அவரின் எதிரிகள் முயலும் போது விஜய்யின் அப்பா காவல்துறை அதிகாரி ஒருவரால் கொல்லப்படுகிறார். மோகன்லால் விஜய்யை தன் குழந்தையாக வளர்க்கிறார். அதை பார்த்ததிலிருந்து விஜய்க்கு காவல்துறை என்றாலே வெறுப்பு. அவர் சாலையில் பார்த்த பெண்ணின் (காஜல் அகர்வால்) மீது காதல் கொள்கிறார். காஜல் அகர்வால் ஒரு காவல்துறை அதிகாரி. மோகன்லாலை காவல்துறை அதிகாரி ஒருவர் அசிங்கப்படுத்தி விடுவதால் அவர் விஜயை காவல்துறை அதிகாரி ஆக்குகிறார். விஜய் மோகன்லாலின் குற்றச்செயல்களுக்கு உதவுகிறார். ஓர் குற்றச்செயலின் போது குழந்தைகள் நிறைய பேர் இறந்ததை தொடர்ந்து விஜய் குற்றச்செயல்களுக்கு எதிராக திரும்புகிறார். மோகன்லாலை குற்றச்செயல்கள் புரியக்கூடாது என்கிறார். அதனால் இருவருக்கும் மோதல் வருகிறது. மோகன்லாலின் கடைகளை தீவைத்து அழித்து அதை விஜய்யின் மீது ஓர் கும்பல் பழி போடுகிறது. அவர்களால் மோகன்லாலின் சொந்த மகன் கொல்லப்படுகிறார். அதை விஜய்யின் மீது சுமத்துகிறார்கள். அதை மோகன்லால் நம்பினாரா, விஜய் மோகன்லாலுடன் இணைந்தாரா? எப்படி உண்மையான குற்றவாளிகளை கண்டுபிடித்து விஜய் அழிக்கிறார் என்பதை இயக்குநர் விறுவிறுப்பாக சொல்லியுள்ளார்.


</doc>
<doc id="193972" url="https://ta.wikipedia.org/wiki?curid=193972" title="தியாகு">
தியாகு

தியாகு (பிறப்பு: சனவரி 30, 1950) இந்தியாவில் தமிழ்நாட்டில் செயல்பட்டுவரும் ஒரு சமூகப் போராளி. தமிழ்த் தேசிய விடுதலை இயக்கத்தின் பொதுச் செயலாளரான இவர் மார்க்சிய சித்தாந்தத்தில் தேர்ச்சி பெற்றவர். இடதுசாரி சிந்தனைகளைத் தாங்கிய பல படைப்புகளைத் தமிழில் மொழியாக்கம் செய்துள்ளார். அவற்றுள் முதன்மையானது கார்ல் மார்க்சின் மூலதனம் ஆகும். பல தாய் தமிழ்ப் பள்ளிகளையும் நடத்தி வருகிறார். . 
“வெற்றி அல்லது வீரச்சாவு” எனும் முழக்கத்துடன் இலங்கையை பொதுநலவாய அமைப்பிலிருந்து நீக்க வேண்டும்; இலங்கையில் காமன்வெல்த் மாநாடு நடைபெறக் கூடாது; இந்தியா இலங்கையில் நடக்கும் காமன்வெல்த் மாநாட்டில் கலந்து கொள்ளக்கூடாது உள்ளிட்ட கோரிக்கைகளை வலியுறுத்தி சாகும்வரை உண்ணாநிலைப் போரினை அக்டோபர் 1, 2013 இல் மேற்கொண்டார். உடல்நிலை மோசமானதால் மருத்துவமனையில் சேர்க்கப்பட்டு, தனது போராட்டத்தைக் கைவிட மறுத்தவர் இவரது கோரிக்கை குறித்து நல்ல முடி​வு​ எடுக்கப்படும் என்று பிரதமர் உறுதியளித்ததைத் தொடர்ந்து 15 நாட்களுக்குப் பிறகு தனது உண்ணாவிரதத்தினை முடித்துக் கொண்டார். இவரது மனைவி கவிஞர் தாமரை ஆவார்.

தியாகுவின் சொந்தவூர் சந்திரசேகரபுரம் அருகே உள்ள நல்லம்பூர் ஆகும். அவருடைய தந்தை திருவாரூரில் ஆசிரியராக வேலை பார்த்ததால் இவர் பிறந்து வளர்ந்தது திருவாரூரில்தான். சிறு வயதிலிருந்தே திருவாரூரில் பெரியார், அண்ணா, ஜீவானந்தம், காமராசர், கலைஞர் போன்ற பல தலைவர்களின் பேச்சுக்களைப் பொதுக்கூட்டங்களில் கேட்டு வளர்ந்தார். இளவயதிலேயே படிப்பகங்களில் கிடைத்த தி.மு.க, காங்கிரஸ், தமிழ்த் தேசிய இதழ்கள் அனைத்தையும் வாசிக்கும் பழக்கம் கொண்டிருந்தார்.

1965 ஆம் ஆண்டு, அவரது குடும்பம் வலங்கைமானுக்கு குடி பெயர்ந்தது. அங்கு ஒரு தட்டச்சுப் பள்ளியில் சேர்ந்தார். அப் பள்ளியினை நடத்திய அமீர்ஜான் இவருக்க்கு நெருங்கிய நண்பரானார். சாதி, சமய மறுப்பாளரான திரு.அமீர்ஜானின் நட்பு, தியாகுவை நாத்திகனாக மாற்றியதோடு, அவரது சிந்தனை முறையிலும் தீவிர தாக்கங்களை உண்டாக்கியது. அக்காலத்தில் பெரியாரிடமிருந்து பிரிந்துவந்த குத்தூசி குருசாமி போன்றோர் சுயமரியாதை இயக்கத்தைத் தொடங்கியிருந்தனர். அவர்கள் ஏற்பாடு செய்திருந்த முதல் மாநாட்டில் கிடைத்த மார்க்ஸ், லெனின் போன்றோரது புத்தகங்கள் தியாகுவிற்கு முதன்முதலில் மார்க்சியத்தோடு பரிச்சயம் ஏற்படுத்தியது.

பொதுவுடைமை புத்தகங்களை அதிகமாகப் படித்து அச்சிந்தனைகளால் தியாகு ஈர்க்கப்பட்ட வேளையில், அவரது இந்திய தேசிய காங்கிரஸ் நண்பர்களின் வற்புறுத்தலால் 1967இல், ஒரு காங்கிரஸ் பொதுக்கூட்டத்தில் தனது முதல் உரையை ஆற்றினார். 1967 பொதுத்தேர்தலில் காங்கிரஸ் கட்சி தோல்வியைச் சந்தித்தபின் காமராசரின் தூண்டுதலில் ’தேசிய மாணவர் தமிழ் வளர்ச்சிக் குழு’ என்ற அமைப்பு உருவானது. அதன் மாநாட்டில் பேசுவதற்காகத் தியாகு சென்னை சென்றார். காமராசர், கண்ணதாசன், ஜெயகாந்தன் உள்ளிட்ட பலர் அமர்ந்திருந்த மேடையில், துணிந்து தன்னுடைய கருத்துக்களை முன்வைத்தார். அவரது உரையை இரசித்த காமராசர் அன்று முதல் எங்கு மாநாடு நடந்தாலும் தியாகுவையே முதலில் பேசுமாறு பணித்தார்.

பொதுவுடைமைக் கருத்துகளால் முழுமையாக ஈர்க்கப்பட்ட தியாகு, காங்கிரஸ் ஒரு பணக்காரக் கட்சி; அது பொதுவுடைமையையும் சமநீதியையும் ஒருபோதும் ஆதரிக்கப் போவதில்லை என்று முடிவு செய்தார். லிபெரேஷன் பத்திரிக்கையில் வெளியான பேட்டி ஒன்றில், நக்சல் இயக்கத்தின் தலைவரும் இந்தியப் பொதுவுடைமை (மார்க்சிய-லெனினிய) கட்சியின் பொதுச் செயலாளருமான சாரு மஜும்தார், 
“மாணவர்கள் படிப்பை விட்டு குடும்பத்தைத் துறந்து கிராமங்களுக்குச் சென்று, ஆயுதப் போராட்டத்தை உருவாக்க வேண்டும். அழித்தொழிப்பு (Annihilation) தான் நம்முடைய ஒரே முழக்கம்.” எனக் கூறியிருந்தார். 

இந்தியப் பொதுவுடைமை (மார்க்சிய) கட்சியையும் அவற்றின் செயல்பாடுகளையும் நிராகரித்த இந்தியப் பொதுவுடைமை (மார்க்சிய-லெனினிய) கட்சியின் அழித்தொழிப்புக் கொள்கை இவரை ஈர்த்தது. கீழ்வெண்மணி சாதீயப் படுகொலை தியாகுவிடம் மிகப்பெரிய தாக்கத்தை உண்டாக்கியது. 1969 இல், தன் கல்லூரிப் படிப்பைத் துறந்து, வீட்டைவிட்டு வெளியேறி நக்சல் இயக்கத்தில் இணைந்தார்.

அமைப்புத் தோழர்களுடன் சேர்ந்து அழித்தொழிப்பு வேலையில் ஈடுபட்டிருந்த தியாகு 1970 ஆம் ஆண்டு, பத்தொன்பதாவது வயதில் சிறையிலடைக்கப்பட்டார். 1971 இல் நீதிமன்றத் தீர்ப்பு வெளியாவதற்கு முன்னரே தன் தோழர்களுடன் தப்பிக்க முயற்சி செய்தார். சிறையில் இருந்தாலும் தோழர்கள் சோர்ந்து விடவில்லை எனும் செய்தியைக் கட்சிக்கு அனுப்புவதே தப்பிக்கும் முயற்சியின் நோக்கமாக இருந்தது. பின்னாட்களில் அவரது தூக்குத் தண்டனை ஆயுள் தண்டனையாக குறைக்கப்பட்டது. சிறையில் அடைக்கப்பட்டாலும் பிற தோழர்களுடன் சேர்ந்து தங்கள் உரிமைகளுக்காகத் தொடர்ந்து போராடினார். ”சிறைப்படுத்தப்பட்டோர் நல உரிமைச் சங்கம்”, “எழுத்தறிவு இயக்கம்” போன்ற பல செயல்பாடுகளைத் தொடர்ந்து செய்துவந்தார். சிறையிலிருந்த காலகட்டத்தில் லெனினின் எழுத்துக்களை அதிகம் வாசிக்கத் தொடங்கினார். இந்தியப் பொதுவுடைமை (மா-லெ) கட்சியின் யதார்த்தத்துக்குப் புறம்பான அழித்தொழித்தல் கொள்கையின் தோல்வியை உணர்ந்தார்.

1975 இல் சிறையிலிருந்தவாறே காரல் மார்க்ஸ் எழுதிய ”மூலதனம்” புத்தகத்தின் முதல் பகுதியை மொழிபெயர்க்கத் தொடங்கினார். பாலசுப்பிரமணியத்தின் வேண்டுகோளுக்கிணங்கி மீதமுள்ள மூலதனத்தின் இரண்டு பகுதிகளையும் 1980, ஜனவரியில் தொடங்கி, நவம்பரில் முடித்தார். அந்தப் புத்தகம் NCBHஆல் வெளியிடப்பட்டு நல்ல வரவேற்பைப் பெற்றது. 1983 இல், தமிழகத்தில் ஈழப் போராட்டம் வலுப் பெற்றபோது, சிறைக்குள்ளும் பெரிய எழுச்சிகள் ஏற்பட்டன. அக்காலத்தில் திருச்சி சிறையில் அடைக்கப்பட்டிருந்த தியாகு, 1500 கைதிகளைத் திரட்டி ஈழப் போராட்டத்திற்கு ஆதரவாக ஊர்வலம் நடத்தினார். சிறையிலிருந்தபோதே தன்னை இந்தியப் பொதுவுடைமை (மார்க்சிய) கட்சியில் இணைத்துக் கொண்டார். 1985, நவம்பர் மாத இறுதியில் சிறையிலிருந்து விடுதலையானார்.

தொடக்கத்திலிருந்தே இந்தியப் பொதுவுடைமை (மார்க்சிய) கட்சியின் ஈழம் சார்ந்த தவறான கொள்கைகளைத் துணிவுடன் சுட்டிக்காட்டியவர் தியாகு. 1987 செப்டம்பர் 15 அன்று, ஈழத்தில் திலீபன் உண்ணாநிலைப் போராட்டத்தைத் துவக்கினார். அவருக்கு ஆதரவாக தியாகுவும் சிலரும் சேர்ந்து ”திலீபன் மன்றம்” ஒன்றை ஆரம்பித்தனர். அன்று நடைபெற்ற கூட்டத்தில், தியாகு ஈழப் போராட்டத்தைப் பற்றி மக்களிடம் விரிவாக விளக்கினார். ஈழப் போராட்டம் குறித்து தவறான பார்வையை விமர்சிக்கவும் அவர் தயங்கவில்லை. மறுநாள் அவர் இந்தியப் பொதுவுடைமை (மார்க்சிய) கட்சியிலிருந்து நீக்கப்பட்டார். 1993 இல் தியாகுவும் சுப. வீரபாண்டியனும் இணைந்து ஜனவரி, 1994இல் “தமிழ்த் தமிழர் இயக்கம்” துவங்கினர். பின்னாளில் அதிலிருந்து தமிழ்த் தேசிய விடுதலை இயக்கம் உருவானது. தமிழ்த் தமிழர் இயக்கம், தமிழ்த் தேசியப் பொதுவுடைமைக் கட்சி உள்ளிட்ட நான்கு அமைப்புகள் இணைந்து தமிழ்த் தேசிய முன்னணீயை உருவாக்கின. தமிழகத்தின் முக்கியப் பிரச்சினைகளான காவிரி நதிநீர்ப் பங்கீடு, முல்லைப் பெரியாறு உள்ளிட்டவைகளுக்கு வீரியத்துடன் பல்வேறு போராட்டங்களை இக்கூட்டமைப்பு முன்னெடுத்த்து. தமிழ்த் தேசிய விடுதலைக் இயக்கம் உருவானபோது அதன் விடுதலை முழக்கமாக ”சமூகநீதித் தமிழ்த் தேசம்” முன்வைக்கப்பட்டது. சமூக நீதியை உள்ளடக்கிய தமிழ்த் தேசிய அரசியலை முன்னெடுப்பதே இவ்வமைப்பின் நோக்கமாகும்.

2009 இன் ஈழப் போரின் இறுதியில் முள்ளிவாய்க்கால் படுகொலைக்குப் பின் தமிழகத்தில் உள்ள பெரும்பாலான இயக்கங்களும் கட்சிகளும் பிரபாகரன் திரும்பி வருவார், அடுத்தகட்ட ஈழப் போர் நிகழும் என்று நம்பிக் கொண்டிருந்த வேளையில் ஈழப் போராட்டத்தில் புலிகளின் பாத்திரம் முடிந்துவிட்டது, ஈழப் போராட்டம் அடுத்த கட்டத்திற்கு நகர்ந்துவிட்டது என்பதை உணர்ந்து வெளியிட்டவர் தியாகு. ஈழப் போரின் உச்சத்தில் தமிழகத்தினால் இந்திய அரசின் கழுத்தை நெறித்து போரை நிறுத்த முடியாதமைக்குக் காரணம் வெகுமக்கள் ஆதரவைப் பெற்ற ஒரு வலிமையான தமிழ்த் தேசிய இயக்கம் இல்லாததே என்று உணர்ந்துகொண்டவர் தியாகு. 

தமிழ்த் தேசிய விடுதலை உணர்வை மக்களிடம் எழுப்பும் முயற்சியின் ஒரு பகுதியாக முதல் தாய்த் தமிழ்ப் பள்ளியை ஜூன் 7, 1993 இல் துவக்கினார். நாளைய தலைமுறையினரான குழந்தைகளுக்கு தமிழுணர்வு ஊட்டுவதும், அதன்மூலம் தமிழ்த் தேசிய உணர்வுக்கான அடித்தளத்தை அமைப்பதும் இப்பள்ளிகளின் முக்கிய நேக்கமாக இருந்து வருகிறது. பல தாய்த் தமிழ்ப் பள்ளிகள், தமிழகத்தின் இயங்கி வருகின்றன.

பல்வேறு தமிழக அரசியல் இயக்கங்கள் ஈழப் போருக்குப் பிந்தைய காலகட்டத்தில் அடையாளப் போராட்டங்களில் ஈடுபட்டிருந்தபோது தியாகு அக்டோபர் 1, 2013 லிருந்து, இலங்கையைக் காமன்வெல்த் அமைப்பிலிருந்து நீக்க வேண்டும், இனப்படுகொலை நடந்த அம்மண்ணில் காமன்வெல்த் நடைபெறக் கூடாது, மீறி நடந்தால் இந்தியா அதில் கலந்துகொள்ளக் கூடாது உள்ளிட்ட கோரிக்கைகளை வலியுறுத்தி, “வெற்றி அல்லது வீரச்சாவு” எனும் முழக்கத்துடன் சாகும்வரை உண்ணாநிலைப் போராட்டத்தை மேற்கொண்டார். இவரது இப்போராட்டம் 15 நாட்கள்வரை தொடர்ந்தது. உடல்நிலை மோசமானதால் மருத்துவமனையில் சேர்க்கப்பட்டு காவல்துறை, நண்பர்கள் மற்றும் ஒத்த இயக்கங்களின் தலைவர்களால் உண்ணாநிலையை விட்டுவிடும்படி அறிவுறுத்தப்பட்டார். 15 நாட்களுக்குப் பின் பிரதமர் தகுந்த முடிவுகள் எட்டப்படும் என்று உறுதியளித்ததால் தனது போராட்டத்தை முடித்துக் கொண்டார்.


</doc>
