<doc id="423405" url="https://ta.wikipedia.org/wiki?curid=423405" title="முகமது சல்மான்">
முகமது சல்மான்

முகமது சல்மான் (Mohammad Salman (பிறப்பு: ஆகஸ்டு 7, 1981, கராச்சி) பாக்கித்தான் துடுப்பாட்ட அணி வீரர் ஆவார். இவர் பாக்கித்தான் அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். வலதுகை மட்டையாளரான இவர் குச்சக் காப்பாளராகவும் செயல்பட்டு வருகிறார். இவர் "துணை வங்கி அணி, சசிலாபாத் கோட்ட துடுப்பாட்ட அணி, ஃபசிலாபாத் வோல்வ்ஸ், ஃபெடரல் ஏரியாஸ் லியோபர்ட், போர்ட் கசிம் அத்தாரிட்டி, பஞ்சாப் (பாக்கிஸ்தான்) அணி" ஆகிய அணிகளுக்காக உள்ளூர்ப் போட்டிகளில் விளையாடி வருகிறார்.

2011 ஆம் ஆண்டில் பாக்கித்தான் துடுப்பாட்ட அணி மேற்கிந்தியத் தீவுகளில் சுற்றுப் பயணம் செய்து விளையாடியது. மே 12 இல் புராவிடன்சில் நடைபெற்ற மேற்கிந்தியத் தீவுகள் துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 18 பந்துகளைச் சந்தித்த இவர் 4 ஓட்டங்களை எடுத்து பிசூவின் பந்துவீச்சில் ஆட்டமிழந்தார்.பின் இரண்டாவது ஆட்டப் பகுதியில் 2 பந்துகளைச் சந்தித்த இவர் ஓட்டங்கள் எதுவும் எடுக்காமல் எல் பி ட பிள்யூ முறையில் டேரன் சமி பந்துவீச்சில் ஆட்டமிழந்தார். இந்தப் போட்டியில் மேற்கிந்தியத் தீவுகள் அணி 40 ஓட்டங்களில் வெற்றி பெற்றது.

2011 ஆம் ஆண்டில் பாக்கித்தான் துடுப்பாட்ட அணி மேற்கிந்தியத் தீவுகளில் சுற்றுப் பயணம் செய்து விளையாடியது. மே 20 இல் பசட்டராவில் நடைபெற்ற மேற்கிந்தியத் தீவுகள் துடுப்பாட்ட அணிக்கு எதிரான இரண்டாவது தேர்வுத் துடுப்பாட்டப் போட்டியின் பின் இரண்டாவது தேர்வுத் துடுப்பாட்டப் போட்டியின் முதல் ஆட்டப் பகுதியில் 33 பந்துகளைச் சந்தித்த இவர் 13 ஓட்டங்களை எடுத்து பிசூவின் பந்துவீச்சில் ஆட்டமிழந்தார்..பின் இரண்டாவது ஆட்டப் பகுதியில் 4 பந்துகளைச் சந்தித்த இவர் 8 ஓட்டங்கள் எடுத்து ராம்பால் பந்துவீச்சில் ஆட்டமிழந்தார். இந்தப் போட்டியில் பாக்கித்தான் அணி 196 ஓட்டங்கள் வித்தியாசத்தில் வெற்றி பெற்றது.

2011 ஆம் ஆண்டில் பாக்கித்தான் துடுப்பாட்ட அணி மேற்கிந்தியத் தீவுகளில் சுற்றுப் பயணம் செய்து விளையாடியது. ஏப்ரல் 23 இல் மேற்கிந்தியத் தீவுகள் அணிக்கு எதிரான முதல் ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் மட்டையாடவும் பந்துவீசவும் இவருக்கு வாய்ப்பு கிடைக்கவில்லை. பாக்கித்தான் அணி 8 இலக்குகளில் வெற்றி பெற்றது.

2011 ஆம் ஆண்டில் பாக்கித்தான் துடுப்பாட்ட அணி அயர்லாந்தில் சுற்றுப் பயணம் செய்து விளையாடியது.மே 30 இல் மேற்கிந்தியத் தீவுகள் அணிக்கு எதிரான இரண்டாவது ஒருநாள் பன்னாட்டுத் துடுப்பாட்டப் போட்டியில் மட்டையாடவும் பந்துவீசவும் இவருக்கு வாய்ப்பு கிடைக்கவில்லை. பாக்கித்தான் அணி 5 இலக்குகளில் வெற்றி பெற்றது.

2011 ஆம் ஆண்டில் பாக்கித்தான் துடுப்பாட்ட அணி மேற்கிந்தியத் தீவுகளில் சுற்றுப் பயணம் செய்து விளையாடியது. ஏப்ரல் 21 இல் மேற்கிந்தியத் தீவுகள் அணிக்கு எதிரான முதல் பன்னாட்டு இருபது20 துடுப்பாட்டப் போட்டியில் இவர் அறிமுகமானார். இந்தப் போட்டியில் 6 பந்துகளில் 5 ஓட்டங்கள் எடுத்து ரன் அவுட் முறையில் ஆட்டமிழந்தார். பாக்கித்தான் அணி 7 ஓட்டங்களில் வெற்றி பெற்றது.


</doc>
<doc id="423406" url="https://ta.wikipedia.org/wiki?curid=423406" title="ரியூக்கியூவ மக்கள்">
ரியூக்கியூவ மக்கள்

ரியூக்கியூவ மக்கள் (Ryukyuan people) கியூசு, தாய்வான் ஆகிய தீவுகளுக்கு இடையில் அமைந்துள்ள ரியூக்கியூ தீவுகளின் தாயக மக்கள் ஆவர். இவர்கள் சப்பானின் ஒக்கினாவா மாகாணம் அல்லது காகோசிமா மாகாணங்களுக்கு உட்பட்ட பகுதியில் வாழ்கின்றனர். இம்மக்கள், சப்பானிய மொழிக் குடும்பத்தின் இரண்டு கிளைகளுள் ஒன்றில் அடங்கும் ரியூக்கியூவ மொழிகளைப் பேசுகின்றனர். 

ரியூக்கியூவர்கள், சப்பானில் ஒரு அங்கீகரிக்கப்பட்ட சிறுபான்மை இனக்குழு அல்ல. சப்பானிய அரசாங்கம் இவர்களை, ஐனுக்களுடனும், யமாத்தோக்களுடனும் உறவுடைய, சப்பானிய மக்களின் ஒரு துணைக் குழுவாகவே கருதுகின்றது. சிறுபான்மை இனக்குழுவாக ஏற்பு இல்லாதபோதும், இவர்களே சப்பானின் மிகப் பெரிய இனமொழிக் குழுவினர் ஆகும். ஒக்கினாவா மாகாணத்தில் மட்டும் இக்குழுவைச் சேர்ந்த 1.3 மில்லியன் மக்கள் வாழ்கின்றனர். இதைவிட 600,000 ரியூக்கியவர்களும், அவர்களது வழித்தோன்றல்களும் சப்பானின் பிற பகுதிகளில் வாழ்கின்றனர். வெளிநாடு வாழ் ரியூக்கியூவர்களும் குறிப்பிடத்தக்க எண்ணிக்கையில் காணப்படுகின்றனர். பல நாடுகளில், இக்குழுவினரையும் பிற சப்பானியரையும் வேறுபடுத்திப் பார்ப்பதில்லை ஆதலால், அத்தகைய நாடுகளில் ரியூக்கியவர்கள் தொடர்பில் சரியான புள்ளிவிபரங்கள் இல்லை.

அண்மைக்கால மரபியல், மானிடவியல் ஆய்வுகள், ரியூக்கியூவர்கள் ஐனு மக்களுடன் உறவுடையவர்கள் என்றும், வரலாற்றுக்கு முந்திய யோமோன் காலத்தில் (கிமு 10,000-1,000 க்கு முந்தியது) தென்கிழக்காசியாவில் இருந்து வந்து குடியேறி வாழ்ந்த மக்களுடனும், யமாத்தோ மக்களுடனும் ஒரே மூதாதையைக் கொண்டவர்கள் என்றும் காட்டுகின்றன. யாமாத்தோ மக்கள் பெரும்பாலும் கிழக்காசியாவில் (குறிப்பாகச் சீனா, கொரியத் தீவக்குறை ஆகிய பகுதிகள்) இருந்து புலம்பெயர்ந்தோருடனான யாயோய் காலத்துக் (கிமு 1,000 - கிபி 300) கலப்பினத்தவர் ஆவர். ரியூக்கியூவர்களுக்கு, சில தாய்வழி உரிமைக் கூறுகள், உள்ளூர்ச் சமயம், உணவு போன்ற தனித்துவமான பண்பாடு உண்டு. 12 ஆம் நூற்றாண்டுக்குப் பின்னறே இவர்களது உணவில் அரிசி சேர்க்கப்பட்டது. இம்மக்கள் பல நூற்றாண்டுகளாகத் தீவுகளில் தனிப்படுத்தப்பட்டு வாழ்ந்தனர். 14 ஆம் நூற்றாண்டில் தனித்தனியாக இருந்த மூன்று ஒக்கினாவ அரசுகளில் இருந்து ரியூக்கியூ இராச்சியம் உருவானது. இது 1372 இல் உருவான மிங் வம்ச சீனாவுடனான கடல்வழி வணிகத் தொடர்புகளையும், சிற்றரசு நிலையையும் தொடர்ந்து பேணியது. 

மெய்ஜி காலத்தில், ரியூக்கியூ இராச்சியம், ரியூக்கியூ ஆட்சிப்பகுதி (1872-1879) ஆனது. இதன் பின்னர் இது அரசியல் ரீதியாக சப்பானியப் பேரரசுடன் இணைக்கப்பட்டது. 1879 இல், இணைப்புக்குப் பின்னர், அதன் கடைசி மன்னர் டோக்கியோவுக்கு நாடுகடத்தப்பட்டதுடன், ஆட்சிப்பகுதி ஒக்கினாவா மாகாணம் ஆனது. 1895 ஆம் ஆண்டு இத்தீவுகள் மீதான தனது உரிமை கோரலை சீனா கைவிட்டது. இக்காலப்பகுதியில், ரியுக்கியூவ மக்களை சப்பானியருடன் ஓரினமாக்குவதற்காக, ஒக்கினாவா இன அடையாளம், மரபுரிமை, பண்பாடு என்பவற்றை மெய்ஜி அரசாங்கம் ஒடுக்கியது. 

32,000-18,000 ஆண்டுகள் முன்பு இருந்தாவது ரியூக்கியூ தீவுகளில் மக்கள் வாழ்ந்துள்ளனர். அவர்கள் என்ன ஆனார்கள் என்பதோ, அவர்களுக்கும் ரியூக்கியூவ மக்களுக்கும் இடையிலான தொடர்பு குறித்தோ எதுவும் தெரியவில்லை. வடக்கு ரியுக்கியூவின் ஜோமோன் காலத்தில் மக்கள் வேட்டுவ-உணவு சேகர நிலையில் வாழ்ந்தனர். இவர்கள் தலை நிலத்தின் ஜோமோன் மட்பாண்டங்களைப் பயன்படுத்தினர். ஜோமோன் காலத்தின் பிற்பகுதியில் குடியிருப்புக்கள் கடற்கரை நோக்கி நகர்ந்திருப்பதை தொல்லியல் ஆய்வுகள் காட்டுகின்றன. இது மக்கள் மீன்பிடியில் ஈடுபட்டதைக் காட்டுகின்றது. ஜோமோன் காலத்தின் பின்னரைப் பகுதியில் இருந்து ரியூக்கியூத் தீவுகள் தமது சொந்தப் பண்பாட்டை உருவாக்கத் தொடங்கின. மொழி, பண்பாடு ஆகியவை தொடர்பான செல்வாக்குகள்; இன, இயற்பிய அம்சங்களின் செல்வாக்கைவிட மிகவும் பரந்தது எனச் சில அறிஞர்கள் கூறுகின்றனர்.


</doc>
<doc id="423411" url="https://ta.wikipedia.org/wiki?curid=423411" title="கிறிஸ்தவ ஜனநாயக மேல்முறையீடுக் கட்சி">
கிறிஸ்தவ ஜனநாயக மேல்முறையீடுக் கட்சி

கிறிஸ்தவ ஜனநாயக மேல்முறையீடுக் கட்சி (, ; CDA) நெதர்லாந்து நாடின் ஓர் அரசியல் கட்சி ஆகும். இது 1977 ஆம் ஆண்டு முதல் இயங்கி வருகிறது.
கிறிஸ்தவ ஜனநாயக மேல்முறையீடுக் கட்சியுடன் இணைந்தவை
கத்தோலிக்க மக்கள் கட்சி, 
புரட்சி எதிர்ப்புக் கட்சி, 
கிறிஸ்தவ வரலாற்று ஒன்றியம் முதலிய கட்சிகளாகும். இதன் கட்சி தலைவராக மே மாதம் 18ஆம் நாள் 2012ஆம் ஆண்டு முதல் சிப்ரான்ட் வான் ஹார்ஸ்மா பூமா இருந்து வருகிறார்.


</doc>
<doc id="423413" url="https://ta.wikipedia.org/wiki?curid=423413" title="கத்தோலிக்க மக்கள் கட்சி">
கத்தோலிக்க மக்கள் கட்சி

கத்தோலிக்க மக்கள் கட்சி (, KVP) நெதர்லாந்து நாட்டின் ஓர் அரசியல் கட்சி ஆகும். இது 1945 ஆம் ஆண்டு முதல் செயல்பட்டு வந்தது. 1980 ஆம் ஆண்டு இக் கட்சி 
கிறிஸ்தவ ஜனநாயக மேல்முறையீடுக் கட்சியுடன் இனைந்துவிட்டது.


</doc>
<doc id="423414" url="https://ta.wikipedia.org/wiki?curid=423414" title="கோவிந்தபுத்தூர் கங்காஜடேஸ்வரர் கோயில்">
கோவிந்தபுத்தூர் கங்காஜடேஸ்வரர் கோயில்

கோவிந்தபுத்தூர் கங்காஜடேஸ்வரர் கோயில் பெரம்பலூர் மாவட்டத்தில் உள்ள தேவார வைப்புத்தலமாகும். 

ஜெயங்கொண்டம்-மதனத்தூர் சாலையில், தா.பழூர், காரைக்குறிச்சி, திருபுரந்தன் அடுத்து இவ்வூர் உள்ளது. 

இக்கோயிலில் உள்ள இறைவன் கங்காஜடேஸ்வரர் ஆவார். இறைவி மங்களநாயகி ஆவார். 

தட்சிணாமூர்த்தி, இறைவி, ராஜராஜன், மனைவி, ராஜேந்திரன், சம்பந்தர், சப்தமாதர்ள், விநாயகர், மூலத்திருமேனிகள் உள் மண்டபத்தில் வரிசையாக வைக்கப்பட்டுள்ளன. 


</doc>
<doc id="423417" url="https://ta.wikipedia.org/wiki?curid=423417" title="கோட்லாம்பாக்கம் சிதம்பரேசர் கோயில்">
கோட்லாம்பாக்கம் சிதம்பரேசர் கோயில்

கோட்லாம்பாக்கம் சிதம்பரேசர் கோயில் விழுப்புரம் மாவட்டத்தில் உள்ள தேவார வைப்புத்தலமாகும். 

பண்ருட்டி-திருவெண்ணெய்நல்லூர் சாலையில் புதுப்பேட்டையை அடுத்து உள்ள காசி விசுவநாதர் கோயில் உள்ள தெருவின் இடப்புறத்தில் இக்கோயில் உள்ளது. 

இக்கோயிலில் உள்ள இறைவன் சிதம்பரேசர் என்றும், சிற்றம்பலநாதர் என்றும் அழைக்கப்படுகிறார். இறைவி சிவகாமசுந்தரி ஆவார். 

விநாயகர், லட்சுமி, நாராயணர், முருகன், அருணாசலேசுவரர் சன்னதிகள் உள்ளன. 


</doc>
<doc id="423420" url="https://ta.wikipedia.org/wiki?curid=423420" title="திண்டிவனம் திந்திரிணீசுவரர் கோயில்">
திண்டிவனம் திந்திரிணீசுவரர் கோயில்

திண்டிவனம் திந்திரிணீசுவரர் கோயில் விழுப்புரம் மாவட்டத்தில் உள்ள தேவார வைப்புத்தலமாகும். 

திண்டிவனத்தில் ஈஸ்வரன் கோயில் தெருவில் உள்ளது. 

இக்கோயிலில் உள்ள இறைவன் திந்திரிணீசுவரர் ஆவார். இறைவி மரகதவல்லி ஆவார். 

விநாயகர், முருகன், நவக்கிரகம், சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா, துர்க்கை ஆகியோர் உள்ளனர். 


</doc>
<doc id="423424" url="https://ta.wikipedia.org/wiki?curid=423424" title="கஞ்சனூர் இராமலிங்கேசுவரர் கோயில்">
கஞ்சனூர் இராமலிங்கேசுவரர் கோயில்

கஞ்சனூர் இராமலிங்கேசுவரர் கோயில் விழுப்புரம் மாவட்டத்தில் உள்ள தேவார வைப்புத்தலமாகும். 

சென்னை-விழுப்புரம் சாலையில் விழுப்புரத்திற்கு முன்பாக உள்ள ரயில்வே கேட்டையொட்டி வலது புறம் செல்லும் விழுப்புரம்-செஞ்சி/திருவண்ணாமலை சாலையில் 12ஆவது கிமீ தொலைவில் உள்ள கூட்ரோட்டை அடுத்து 2 கிமீ தொலைவில் உள்ளது. தென் நாட்டில் கஞ்சனூர் என்ற பாடல் பெற்ற தலம் உள்ளது. எனவே இதனை வட கஞ்சனூர் என்று கூறுகின்றனர். இருப்பினும் இவ்வூர் கஞ்சனூர் என்றே அழைக்கப்படுகிறது.

இக்கோயிலில் உள்ள இறைவன் இராமலிங்கேசுவரர் ஆவார். இறைவி சௌந்தரநாயகி ஆவார்.

விநாயகர், வள்ளி தெய்வானையுடன் சுப்பிரமணியர், பைரவர், நவக்கிரகம் சன்னதிகள் உள்ளன. இறைவி சன்னதி தனியாக உள்ளது.


</doc>
<doc id="423427" url="https://ta.wikipedia.org/wiki?curid=423427" title="கீழக்கடம்பூர் உத்ராபதி கோயில்">
கீழக்கடம்பூர் உத்ராபதி கோயில்

கீழக்கடம்பூர் உத்ராபதி கோயில் கடலூர் மாவட்டத்தில் உள்ள தேவார வைப்புத்தலமாகும். 

இவ்வூர் கடம்பை இளங்கோயில் என்றும் அழைக்கப்படுகிறது. காட்டுமன்னார்குடியிலிருந்து 6 கிமீ தொலைவில் உள்ளது. 

இக்கோயிலில் உள்ள இறைவன் உத்ராபதி ஆவார். இறைவி சௌந்தரநாயகி ஆவார்.

கோயில் அழிந்த நிலையில் உள்ளது. இரு லிங்கத்திருமேனிகளும், ஒரு நந்தியும் வெளியில் உள்ளன. 


</doc>
<doc id="423438" url="https://ta.wikipedia.org/wiki?curid=423438" title="புரட்சி எதிர்ப்புக் கட்சி">
புரட்சி எதிர்ப்புக் கட்சி

புரட்சி எதிர்ப்புக் கட்சி (, ARP) நெதர்லாந்து நாட்டின் ஓர் அரசியல் கட்சி ஆகும். இக் கட்சி 1879 ஆம் ஆண்டு முதல் இயங்கி வந்தது. 1980 ஆம் ஆண்டு இக் கட்சி 
கிறிஸ்தவ ஜனநாயக மேல்முறையீடுக் கட்சியுடன் இனைந்துவிட்டது.


</doc>
<doc id="423439" url="https://ta.wikipedia.org/wiki?curid=423439" title="தெர்னோப்பில்">
தெர்னோப்பில்

தெர்னோப்பில் ("Ternopil", ) மேற்கு உக்ரைனில் செரெத் ஆற்றுக் கரையில் அமைந்துள்ள ஒரு மாநகரம் ஆகும். 1944 ஆம் ஆண்டு வரை இந்நகரம் "தர்னப்போல்" என அழைக்கப்பட்டு வந்தது. இந்நகரம் மேற்கு உக்ரைனின் முக்கிய நகரங்களில் ஒன்றாகும், இந்நகரின் மக்கள்தொகை 217,800 (2015) ஆகும். இங்கு தெர்னோப்பில் வானூர்தி நிலையம் உள்ளது. இந்நகரம் தெர்னோப்பில் மாகாணத்தினதும், தெர்னோப்பில் மாவட்டத்தினதும் நிருவாக மையம் ஆகும்.


தெர்னோப்பில் நகரம் குளிர்காலநிலையையும், சூடான கோடைக் காலத்தையும் கொண்ட மிதமான பெருநிலக் காலநிலையைக் கொண்டுள்ளது.


</doc>
<doc id="423445" url="https://ta.wikipedia.org/wiki?curid=423445" title="கிறிஸ்தவ வரலாற்று ஒன்றியம்">
கிறிஸ்தவ வரலாற்று ஒன்றியம்

கிறிஸ்தவ வரலாற்று ஒன்றியம் (, CHU) நெதர்லாந்து நாடின் ஓர் அரசியல் கட்சி ஆகும்.1980 ஆம் ஆண்டு இக் கட்சி 
கிறிஸ்தவ ஜனநாயக மேல்முறையீடுக் கட்சியுடன் இனைந்துவிட்டது. கிறிஸ்தவ ஜனநாயக மேல்முறையீடுக் கட்சியுடன் இணைந்தவை
கத்தோலிக்க மக்கள் கட்சி, 
புரட்சி எதிர்ப்புக் கட்சி, 
கிறிஸ்தவ வரலாற்று ஒன்றியம் முதலிய கட்சிகளாகும். இதன் கட்சி தலைவராக மே மாதம் 18ஆம் நாள் 2012ஆம் ஆண்டு முதல் சிப்ரான்ட் வான் ஹார்ஸ்மா பூமா இருந்து வருகிறார்.


</doc>
<doc id="423452" url="https://ta.wikipedia.org/wiki?curid=423452" title="காம்லே மாவட்டம்">
காம்லே மாவட்டம்

காம்லே மாவட்டம் (Kamle district, also Khemle), இந்திய நாட்டின் வடகிழக்கின் ஏழு சகோதரி மாநிலங்களில் ஒன்றான அருணாசலப் பிரதேசத்தின் 21-வது மாவட்டம் ஆகும். இம்மாவட்டத்தின் நிர்வாகத் தலைமையிட நகரம் "ராகா" ஆகும். 

மேல் சுபன்சிரி மாவட்டம் மற்றும் கீழ் சுபன்சிரி மாவட்டங்களின் மூன்று வருவாய் வட்டங்களைக் இம்மாவட்டம் அக்டோபர் 2017ல் துவக்கப்பட்டது.


</doc>
<doc id="423455" url="https://ta.wikipedia.org/wiki?curid=423455" title="முகமது சைபுதீன்">
முகமது சைபுதீன்

முகமது சைபுதீன் (Mohammad Saifuddin (பிறப்பு: நவமபர் 1, 1996) வங்காளதேசத் துடுப்பாட்ட ணியின் வீரர் ஆவார். இவர் வங்காளதேச அணிக்காக் ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். துடுப்பாட்டத்தில் சகலத் துறையறாக விளங்குகிறார். 2015 ஆம் ஆண்டில் , 2016 ஆம் ஆண்டிற்கான 19வயதிற்கு உட்பட்டோருக்கான துடுப்பாட்ட உலகக் கிண்னத் தொடருக்கான வங்காளதேச அணியில் இடம் பெற்றார்.

2016 -17 ஆம் ஆண்டிற்கான வங்காளதேச பிரீமியர் லீக் தொடரில் இவர் விளையாடினார். அந்தத் தொடரில் நவமப்ர் 13 இல் இவர் "காமிக்கா விக்டோரியன்ஸ் அணி" சார்பாக விளையாடினார்.

2017-18 ஆம் ஆண்டிற்கான "தாக்கா கோட்ட பிரீமியர் லீக் தொடரில் இவர்" சினபூர் துடுப்பாட்ட அணி "சார்பாக விளையாடினார்." அந்தத் தொடரில் சிறப்பாக விளையாடி 10 போட்டிகளில் 14 இலக்குகளைக் கைப்பற்றினார். இதன்மூலம் அதிக இலக்குகளைக் கைப்பற்றிய வீரர்கள் வரிசையில் முதல் இடம் பெற்றார். மேலும் அதே ஆண்டில் நடைபெற்ற வங்காளதேச கிரிக்கெட் லீக்கில் இவர் கிழக்கு மாகாண அணி சார்பாக விளையாடினார். ஏப்ரல் 2018 இல் நடைபெற்ற போட்டியில் இவர் நூறு ஓட்டங்களை அடித்தார். இது முதல் தரத் துடுப்பாட்டப் போட்டியில் இவரின் முதல் நூறு ஓட்டங்கள் இது ஆகும்.

2018-19 ஆம் ஆண்டிற்கான வங்காளதேச பிரீமியர் லீக் தொடரில் இவர் "கோமிலா விக்டோரியன்ஸ்" அணி சார்பாக விளையாடினார்.

2017 ஆம் ஆண்டில் வங்காளதேசத் துடுப்பாட்ட அணி இலங்கையில் சுற்றுப் பயணம் செய்து விளையாடியது. ஏப்ரல் 4 இல் கொழும்புவில் இலங்கைத் துடுப்பாட்ட அணிக்கு எதிரான முதல் பன்னாட்டு இருபது20 துடுப்பாட்டப் போட்டியில் இவர் அறிமுகமானார்.மட்டையாடும் வாய்ப்பு கிடைக்கவில்லை. பந்துவீச்சில் 3 ஓவர்கள் வீசி 24 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இலங்கை அணி 6 இலக்குகளில் வெற்றி பெற்றது.2018 ஆம் ஆண்டில் இல்ங்கைத் துடுப்பாட்ட அணி வங்காளதேசத்தில் சுற்றுப் பயணம் செய்து விளையாடியது. பெப்ரவரி 18 இல் சியால்கோட்டில் இலங்கைத் துடுப்பாட்ட அணிக்கு எதிரான இரண்டாவது பன்னாட்டு இருபது20 துடுப்பாட்டப் போட்டியில் 21 பந்துகளைச் சந்தித்த இவர் 20 ஓட்டங்களை எடுத்து "உதானா" பந்துவீச்சில் ஆட்டமிழந்தார். பந்துவீச்சில் 4 ஓவர்கள் வீசி 46 ஓட்டங்களை விட்டுக் கொடுத்து ஓர் இலக்கினைக் கைப்பற்றினார் இந்தப் போட்டியில் இலங்கை அணி 75 ஓட்டங்களில் வெற்றி பெற்றது.

2017 ஆம் ஆண்டில் வங்காளதேசத் துடுப்பாட்ட அணி தென்னாப்பிரிக்காவில் சுற்றுப் பயணம் செய்து விளையாடியது. அக்டோபர் 15 இல் கிம்பர்லியில் இலங்கைத் அணிக்கு எதிரான முதல் ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் 11 பந்துகளில் 16 ஓட்டங்களை எடுத்து ரபடா பந்துவீச்சில் ஆட்டமிழந்தார். பின் பந்துவீச்சில் 5 ஓவர்கள் வீசி 46 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இந்தப் போட்டியில் தென்னாப்பிரிக்க அணி 10 இலக்குகள் வித்தியாசத்தில் வெற்றி பெற்றது.இதே ஆண்டில் அக்டோபர் 29 இல் நடைபெற்ற பன்னாட்டு இருபது20 போட்டியில் இவர் வீசிய ஒரு ஓவரில் டேவிட் மில்லர் தொடர்ச்சியாக 5 ஆறு ஓட்டங்கள் அடித்தார்.

அக்டோபர் 21, 2018 இல் மிர்புர், சேர்-இ-பங்களா துடுப்பாட்ட அரங்கத்தில் சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் 68 பந்துகளில் 50 ஓட்டங்கள் எடுத்தார்.


</doc>
<doc id="423458" url="https://ta.wikipedia.org/wiki?curid=423458" title="செனட் (நெதர்லாந்து)">
செனட் (நெதர்லாந்து)

செனட் ( or simply ' , literally "First Chamber", or sometimes ' ) நெதர்லாந்து நாட்டின் நாடாளுமன்றத்தைச் சேர்ந்த தலைமையின் மேலவை ஆகும். மாகாண சபைத் தேர்தல்களில் மூன்று மாதங்களுக்குள் ஒவ்வொரு நான்கு ஆண்டுகளிலும் பன்னிரண்டு மாகாணங்களின் உறுப்பினர்கள் பட்டியலில் 75 உறுப்பினர்கள் தேர்ந்தெடுக்கப்படுகின்றனர். அனைத்து மாகாணங்களுக்கும் வெவ்வேறு மக்கள் தொகை அடிப்படையில் உறுப்பினர்கள் தேர்ந்தெடுக்கப்படுகின்றனர்.


</doc>
<doc id="423463" url="https://ta.wikipedia.org/wiki?curid=423463" title="கீழவை (நெதர்லாந்து)">
கீழவை (நெதர்லாந்து)

கீழவை (, pronounced ; commonly referred to as the ', literally Second Chamber) இது நெதர்லாந்து நாட்டின் இரு சபை நாடாளுமன்றத்தின் ஒரு அவை ஆகும். மற்றொன்று செனட் என்ற மேலவை ஆகும். கீழவை கட்சி பட்டியல் விகிதாசார பிரதிநிதித்துவத்தை பயன்படுத்தி தேர்தல்கள் மூலம் நிரப்பப்பட்ட 150 இடங்கள் உள்ளடக்கத்தை கொண்டிருக்கிறது.


</doc>
<doc id="423464" url="https://ta.wikipedia.org/wiki?curid=423464" title="மாகாண பிரதிநிதித்துவம் (நெதர்லாந்து)">
மாகாண பிரதிநிதித்துவம் (நெதர்லாந்து)

இது நெதர்லாந்து நாட்டின் ஒவ்வொரு மாகாணத்திலும் உள்ள மாகாண பாராளுமன்றம் மற்றும் சட்டமன்ற கூட்டம் ஆகும். ஒவ்வொரு மாகாணத்திற்கும் ஒவ்வொரு நான்கு வருடங்களுக்கும் ஒரே நேரத்தில் தேர்ந்தெடுக்கப்பட்டிருக்கும் பிரதிநிதிகள் துணை தேசிய அல்லது பிராந்திய முக்கியத்துவம் வாய்ந்த விஷயங்களுக்கு இவர்கள் பொறுப்பு வகிப்பவர். மாகாணசபை பிரதிநிதிகள் ஒவ்வொரு மாகாணத்திலும் நேரடியாக மாகாணத்திலுள்ள வாக்காளர்களால் தேர்ந்தெடுக்கப்படுவர். ஒவ்வொரு மாகாணத்திலும் உள்ள மாகாணசபை பிரதிநிதிகளின் எண்ணிக்கை அதன் மக்கள்தொகை விகிதாசாரத்தை அடிப்படையாக கொண்டது.



</doc>
<doc id="423467" url="https://ta.wikipedia.org/wiki?curid=423467" title="அரச ஆணையர் (நெதர்லாந்து)">
அரச ஆணையர் (நெதர்லாந்து)

அரச ஆணையர் (, abbreviated to "CvdK") நெதர்லாந்து நாட்டில் ஒரு மாகாணத்தின் தலைவர் ஆவார். இவர் மாகாண சபை பிரதிநிதித்துவம் (நேரடியாக தேர்ந்தெடுக்கப்பட்ட மாகாண சட்டமன்றம்) மற்றும் மாகாண நிர்வாகிகள் சபை (நிறைவேற்றுக் கிளை) ஆகிய இரண்டின் அலுவலக நிர்வாகத் தலைவர் ஆவார். ஆதலால் தேர்தல் காலத்தில் இவருக்கு அரசை தேர்ந்தெடுக்க வாக்களிக்க உரிமை வழங்கப்படுகிறது. நெதர்லாந்து நாட்டின் 12 மாகாணங்களிலும் ஒவ்வொரு அரச ஆணையர் என 12 ஆணையர்கள் உள்ளனர். ஆட்சியிலிருப்பவர் அரசி எனில் இந்த 12 ஆணையர்கள் அரசியின் ஆணையர்கள் என வழங்கப்படுவர்.

</doc>
<doc id="423472" url="https://ta.wikipedia.org/wiki?curid=423472" title="காப்பி உற்பத்தியின் அடிப்படையில் நாடுகளின் பட்டியல்">
காப்பி உற்பத்தியின் அடிப்படையில் நாடுகளின் பட்டியல்

காப்பி உற்பத்தியின் அடிப்படையில் நாடுகளின் பட்டியல் ("List of countries by coffee production") அதன் உற்பத்தியின் அடிப்படையில் இங்கு வரிசைப்படுத்தப்பட்டுள்ளன. 


</doc>
<doc id="423474" url="https://ta.wikipedia.org/wiki?curid=423474" title="ஆவுடையார்கோயில், புதுக்கோட்டை">
ஆவுடையார்கோயில், புதுக்கோட்டை

ஆவுடையார்கோயில் அல்லது திருப்பெருந்துறை, தமிழ்நாட்டின் புதுக்கோட்டை மாவட்டத்தின், ஆவுடையார்கோயில் வட்டத்தின் நிர்வாகத் தலைமையிட ஊராகும். இதன் பழைய பெயர் திருப்பெருந்துறை ஆகும். இவ்வூரில் மாணிக்கவாசகர் சீரமைத்துக் கட்டிய, தேவாரப் பாடல் பெற்ற ஆவுடையார் கோயில் ஆத்மநாதசுவாமி கோயில் உள்ளது. 

மேலும் ஆவுடையார்கோயில் ஊராட்சி ஒன்றியத்தின் வட்டார வளர்ச்சி அலுவலகம் இவ்வூரில் உள்ளது. 

மாவட்டத் தலைமையிடமான புதுக்கோட்டை நகரத்திற்கு தென்கிழக்கே 33 கிலோ மீட்டர் (20.5 மைல்) தொலைவில் ஆவுடையார்கோயில் எனும் திருப்பெருந்துறை ஊர் உள்ளது. 

2011-ஆம் ஆண்டின் மக்கள்தொகை கணக்கெடுப்பின் படி, ஆவுடையார்கோயில் ஊரின் மொத்த மக்கள்தொகை 6,464 ஆகும். 


</doc>
<doc id="423527" url="https://ta.wikipedia.org/wiki?curid=423527" title="குச்சுத்துதரா">
குச்சுத்துதரா

குச்சுத்துதரா கௌதம புத்தரின் பெண் உபாசகர்களில் ஒருவர் ஆவார். பாலி மொழியின் அட்டகாதைகளில், மகத நாட்டு மன்னர் உதயணின் பட்டத்தரசியின் பணிபெண்ணாக குச்சுத்துராவை குறிப்பிடுகிறது. கௌசாம்பி நகரத்திற்கு வெளியே ஒரு பூங்காவில், கௌதம புத்தர் அருளும் உபதேசங்களை கேட்டு வந்து, தன்னிடம் அதனை கூறுமாறு உதயணனின் பட்டத்தரசி தனது பணிப்பெண்ணாக குத்சுத்துராவை அனுப்பினாள். அவளும் புத்தரின் உபதேசங்களை கேட்டு, மனதில் இருத்தி, அதனை பட்ட்டத்து அரசி உள்ளிட்ட 500 அரண்மனை பெண்களுக்கு எடுத்துக் கூறினாள்.





</doc>
<doc id="423533" url="https://ta.wikipedia.org/wiki?curid=423533" title="வில்லியம் அலெக்சாண்டர் (நெதர்லாந்து)">
வில்லியம் அலெக்சாண்டர் (நெதர்லாந்து)

வில்லியம் அலெக்சாண்டர் (; வில்லியம் அலெக்சாண்டர் குளோஸ் ஜார்ச் பெரிடிணான்ட் பிறப்பு 27 ஏப்ரல் 1967) நெதர்லாந்து நாட்டின் அரசர் ஆவார். இவர் தன் தாயைத் தொடர்ந்து அவருக்கு பின் 2013 ஆம் ஆண்டு நாட்டின் அரியணையில் அமர்ந்தார்.
வில்லியம் அலெக்சாண்டர் நெதர்லாந்தின் பீட்ரிக்ஸ் மற்றும் கிளாஸ் வான் அம்ஸ்பேர்கின் மூத்த மகனாவார். தன் தாய் பீட்ரிக்ஸ்கு பின் ஏப்ரல் 30, 2013 நெதர்லாந்து நாட்டின் அரசரானார். அவர் தனது பள்ளிப்படிப்பை முடித்தபின் நெதர்லாந்து நாட்டின் அரச கடற்படையில் இருந்தார். மேலும் வரலாறு படிப்பை லைடன் பல்கலைக்கழகத்தில் படித்தார். இவர் மாக்ஸிமா என்பவரை 2002 ஆம் ஆண்டில் மணந்தார். இவர்களுக்கு மூன்று மகள்கள் கேத்தரினா அமாலியா, அலெக்சா, அரியானி.


</doc>
<doc id="423542" url="https://ta.wikipedia.org/wiki?curid=423542" title="ஜோதிர்மாயி தேவி">
ஜோதிர்மாயி தேவி

ஜோதிா்மாயி தேவி (Jyotirmoyee Devi) (வங்காளம்: জ্যোতির্ময়ী দেবী) (1894-1988) 20 ஆம் நூற்றாண்டின் துவக்கத்தில் வாழ்ந்த ஒரு இந்திய எழுத்தாளா். இந்தியப் பிரிவினையின் போது கிழக்கு பாகிஸ்தானாக இருந்து தற்போது வங்காள தேசம் என்றழைக்கப்படும் நாட்டில் வாழ்ந்த பெண்கள் குறித்தும், ராஜஸ்தான் மாநிலத்தில் வாழ்ந்த பெண்கள் குறித்தும் இவா் அதிகம் எழுதியுள்ளாா். சமூக வாழ்க்கையை பிரதிபலிக்கும் இவருடைய சிறுகதைகள், சிறப்பாக எழுதப்பட்ட சிறுகதைகளுக்கு உதாரணமாகத் திகழ்ந்தவை ஆகும்.

ஜோதிா்மாயி தேவி 1894 ஆம் வருடம் ஜெய்பூா் அரசு சமஸ்தானத்தில் பிறந்தவா். 1857 ஆம் ஆண்டிலிருந்தே இவா் குடும்பம் இங்கு வாழ்ந்து வந்தது. இவரது தந்தையின் பெயா் அபினாஷ் சந்திர சென் ஆகும். இவரது பாட்டனாா் சன்சாா் சந்திர சென் பள்ளித் தலைமையாசிரியராகப் பணிபுரிந்து வந்தவா், விரைவில் ஜெய்பூா் அரசின் திவானாகப் பதவி உயா்வு பெற்றாா்.

ஜோதிா்மாயி ஜெய்பூா் நகரில் வளா்ந்தவா். ஓரளவு மட்டும் முறையான கல்வி கற்ற போதிலும் தம்மைச் சுற்றி நடப்பவைகளை ஆழ்ந்து கவனித்து வந்தாா். அரசு சமஸ்தானத்தின் “ஜினானா” என்னும் பெண்களுக்கான விடுதியில் சீா்கேடும் ஆடம்பரமும் பரவலாக நிரவி இருப்பது இவரிடம் பெரிய தாக்கத்தை ஏற்படுத்தியது. தமது பாட்டனாரின் நூலகத்தில் தாம் விரும்பியதை எல்லாம் படிக்க அனுமதிக்கப்பட்ட ஜியோதிா்மாயி உலகம் பற்றிய தம் அறிவையும் புரிதலையும் நன்கு வளா்த்துக் கொண்டாா். தமது 10-வது வயதில் ஜி கிரன் சந்திர சென் என்னும் வழக்கறிஞருக்கு மணம் முடித்து வைக்கப்பட்டாா். இவரது கணவா் குப்திபாரா என்னும் இடத்தைச்சேர்ந்த, படிப்பிலும் வசதியிலும் புகழ் பெற்ற குடும்பத்திலிருந்து வந்தவா். வங்காள இலக்கியவாதிகளில் புகழ் பெற்றவா்களில் இவரும் ஒருவா்.

1918 ஆம் ஆண்டு துரதிஷ்டவசமாக கணவனை இழந்த ஜோதிா்மாயி எழுதுவதில் ஆா்வம் காட்டினாா். 25 வயதே ஆன ஆறு குழந்தைகளுக்குத் தாயான ஜியோதிா்மாயி, ஐந்து குழந்தைகளுடன் தம் பெற்றோா் இல்லம் வந்து சோ்ந்தாா். அங்கு இளம் விதவைக்கான கடுமையான நடத்தை முறைகளில் தமக்கு உடன்பாடு இல்லாவிட்டாலும் அனுசரித்து வாழ்ந்து வந்தாா். மன அமைதிக்காக இலக்கியத்தில் தம்மை ஜியோதிா்மாயி ஈடுபடுத்திக் கொண்டாா். தமது பாட்டனாரிடமிருந்து பெற்ற ஜே எஸ் மில்லின் “பெண்களை அடிமைப் படுத்தும் தன்மை” ( On the subjection of women) என்னும் புத்தகத்தை படித்து பெண்களின் உரிமைகள் குறித்து தீவிரமாக சிந்திக்கத் துவங்கினாா். தமது நடைமுறையில் ஆசாரவாதியாக நடந்து கொண்டாலும் தமது குழந்தைகளில் ஆண்களையும் பெண்களையும் சமமாகவே நடத்தினாா். வங்காளத்தில் இவா் கதைகள் எழுதத் தொடங்கினாா். இவா் கதைகள் கடுமையான ஆனால் தெளிவான நடைக்குப் பெயா் பெற்றவையாகும். ராஜஸ்தானம், டெல்லி மற்றும் வங்காளம் சார்ந்த இக்கதைகள் உணர்ச்சிகளைக்கடந்து ஆழமான இரக்கத்தைத் தூண்டுபவைகளாகவும் அறிவுபூர்வமனவைகளாகவும் இருந்தன. தாழ்த்தப்பட்டோா் உரிமைக்காகவும், பெண்ணுரிமைக்காகவும் கட்டுரைகளும் எழுதி வந்தாா். இவருடைய கதைத் தொகுப்பு “தங்கமும் வெள்ளியும் அல்ல” (Sona Ruba Noy) 1973 ஆம் ஆண்டு ரபீந்திர புரஸ்காா் விருதைப் பெற்றது. 1959 முதல் 1988 வரை கல்கத்தா நகரம் ஷ ஷியாம் பஜாா் பகுதியில் வசித்து வந்தாா்.

படிப்பவா்கள் அனைவரும் புரிந்து கொள்ளும் வண்ணமே இவா் கதைகளும் கவிதைகளும் அமைந்திருந்தன. எளிமையானவைகளாக இருந்தாலும் மையக்கரு ஆணித்தரமாக வலியுறுத்தப்பட்டிருக்கும். இவா் கையாண்ட சொற்களும் எளிமையானவையாகவே இருந்தன. தமது சொந்த வாழ்க்கையின் அனுபவங்களின் அடிப்படையிலேயே இவா் கதைகளையும் கவிதைகளையும் புனைந்து வந்துள்ளாா். முறையாகப் படிக்காவிட்டாலும் கவிதை எழுதுவோா்களுக்கு இவா் ஒரு எடுத்துக்காட்டாகவும், தூண்டும் சக்தியாகவும் விளங்கி வந்தாா்.

இவருடைய புத்தகங்கள் கல்கத்தா நகரிலும் மற்ற ஊா்களிலும் கிடைக்கின்றன. இவருடைய “டெய்னி” என்னும் கதை ‘இந்தியப் பள்ளிகள் சான்றிதழ் கல்வி வாரிய’த்தால் பாடமாக வைக்கப்பட்டுள்ளது. இவருடைய மகன் அசோகா, இவருடைய புத்தகங்களுக்குப் பொறுப்பேற்றிருந்தாா். இவரும் 2008 ஆம் ஆண்டு ஜுன் மாதம் இறந்துவிட்டாா். பாா்ந்தா பக்சி என்பவரால் இவருடைய பல புத்தகங்கள் வேறு மொழிகளில் மொழிபெயா்க்கப்பட்டுள்ளன. நியூயாா்க் நகரில் உள்ள ஜான் ஜே கல்லூரி வெளியிட்ட பத்திரிக்கையில் இவருடைய “தி பிரின்சஸ் பேபி” (The Princess Baby) என்னும் கதை அபாலா ஜி ஈகன் (Apala G Egan) என்பவரால் மொழி பெயா்ப்பு செய்து வெளியிடப்பட்டுள்ளது.

ஜோதிா்மாயியின் பங்களிப்பை பதிவு செய்யும் வண்ணம் புகழ்பெற்ற இயக்குநா் ராஜா சென் ஒரு குறும்படம் தயாாித்துள்ளாா். இதன் You Tube இணைய முகவரி : https://www.youtube.com/playlist?list=PLd9drUc53NP7yG7vv6J0hM8_HPCeMqn8O


</doc>
<doc id="423544" url="https://ta.wikipedia.org/wiki?curid=423544" title="பிரேம்லீலா வித்தல்தாஸ் தாக்கர்சே">
பிரேம்லீலா வித்தல்தாஸ் தாக்கர்சே

பிரேம்லீலா வித்தல்தாஸ் தாக்கர்சே (Premlila Vitaldas Thackersey) (1894-1977) ஒரு இந்திய எழுத்தாளர், காந்தியவாதியும் ஆவார். கல்வியாளரும், நன்கொடையாளருமான வித்தல்தாஸ் தாகர்சேவின் துணைவியாவார் இவர். 1925 ஆம் ஆண்டு தமது 31 ஆவது வயதில் கணவனை இழந்தவர். தொடர்ந்து கல்விப் பணியிலும் பொதுப் பணியிலும் குறிப்பாக பெண்கள் கல்வி முன்னேற்றத்திற்காகப் பணியாற்றி வந்துள்ளார். இவர் கஸ்தூரிபா காந்தி தேசிய நினைவு அறக்கட்டளையின் தலைவராகவும் (1952-1972) பம்பாய் பெண்கள் பல்கலைக் கழகத்தின் (SNDT) முதல் துணை வேந்தராகவும் பதவி வகித்தவர்.

இவருடைய கல்விப் பணிக்காக இந்தியாவின் இரண்டாவது மிக உயரிய குடிமக்களுக்கான விருதான பத்ம விபூசணை இந்திய அரசு 1975 ஆம் ஆண்டு வழங்கிப் பெருமை சேர்த்தது


</doc>
<doc id="423548" url="https://ta.wikipedia.org/wiki?curid=423548" title="மணலார் அருவி">
மணலார் அருவி

மணலார் அருவி ("Manalar Waterfalls") இந்தியாவின் கேரளா மாநிலத்திலுள்ள கொல்லம் மாவட்டத்தில் இருக்கும் அச்சன்கோவிலில் அமைந்துள்ளது. கொல்லம் மாவட்டம் மற்றும் கொன்னி காட்டுப்பகுதி ஆகியவற்றுக்குக் கிழக்குப் பகுதியில் அமைந்துள்ள இந்நீர்வீழ்ச்சி கொல்லம் நகரிலிருந்து சுமார் 112 கிலோமீட்டர் தொலைவில் உள்ளது


</doc>
<doc id="423560" url="https://ta.wikipedia.org/wiki?curid=423560" title="புஜியா கோட்டை">
புஜியா கோட்டை

புஜியா கோட்டை இந்தியாவின் குஜராத் மாநிலத்திலுள்ள கட்ச் மாவட்டத்தில் உள்ள புஜ்ஜி நகரத்தின் அருகிலுள்ள ஒரு கோட்டை. இது புஜியா மலையின் மீது கட்டப்பட்டுள்ளது இந்த கோட்டை நகரத்தை கண்காணிக்கும்படி கட்டப்பட்டுள்ளது.


</doc>
<doc id="423562" url="https://ta.wikipedia.org/wiki?curid=423562" title="தாய்லாந்தில் இசுலாம்">
தாய்லாந்தில் இசுலாம்

இசுலாம்(Islam) தாய்லாந்தில் சிறுபான்மை மக்களால் பின்பற்றப்படுகின்றது. (மொத்த மக்கள் தொகையில் 4.9 விழுக்காடு மக்கள்)  தாய்லாந்தின் மக்கள் தொகையில் 5 விழுக்காடு அளவிற்கு எனவும் குறிப்பிடப்படுகிறது. பெரும்பாலான தாய்லாந்து இசுலாமியர்கள் சன்னி இசுலாம் பிரிவினைச் சார்ந்தவர்கள் ஆவர். உலகம் முழுவதிலுமுள்ள புலம்பெயர்ந்தோர்களை உள்ளடக்கிய பல்வேறு பண்பாடுகளைத் தாய்லாந்து கொண்டுள்ளது.

நாட்டின் பெரும்பான்மையான இசுலாமியர்கள் சத்தூன், யாலா, பட்டானி மற்றும் நாரதிவாட் ஆகிய நான்கு தென்கிழக்கு மாகாணங்களில், பெரும்பான்மையான மக்களைக் கொண்டுள்ளனர் என்று பிரபலமான கருத்தாக்கங்கள் தெரிவிக்கின்றன. இருந்த போதிலும், தாய்லாந்தில் வாழும் இசுலாமியர்களின் 18 சதவீதத்தினர் மட்டுமே அந்த மூன்று மாகாணங்களில் வாழ்ந்து வருவதாக தாய்லாந்து வெளியுறவு அமைச்சகத்தின் ஆய்வறிக்கை சுட்டிக்காட்டுகிறது. மீதமுள்ள விழுக்காட்டினர் தாய்லாந்து முழுமைக்கும் பரவியுள்ளனர். குறிப்பாக பேங்காக் மற்றும் தெற்குப் பகுதி முழுமையிலும் அதிக அளவிலான மக்கள் செறிவு காணப்படுகிறது.

தாய்லாந்தின் தேசிய புள்ளிவிபர அறிக்கையின்படி, 2005 ஆம் ஆண்டில், தெற்கு தாய்லாந்தில் உள்ள 15 வயதிற்கு மேலான பொதுமக்களில் 30.4 சதவிகிதத்தை இசுலாமியர்கள் உருவாக்குவதாகவும். நாட்டின் இதர பகுதிகளில் மூன்று சதவிகிதத்திற்கும் குறைவாகவே இசுலாமியர்கள் உள்ளதாகவும் தெரிவிக்கப்படுகின்றது.

தொடக்க கால நவீன தாய்லாந்தில் சோழமண்டலக் கடற்கரையிலிருந்து வந்த இசுலாமியர்கள் திருநங்கைகளாக தாய் அரண்மனையிலும் நீதிமன்றத்திலும் பணியாற்றினர்.

தாய்லாந்தில் உள்ள இசுலாமிய மக்கள் தொகையானது பலவிதமான மரபுசார்ந்த குடிகளில் சீனா, பாக்கித்தான், இந்தியா, கம்போடியா, வங்காளதேசம், மலேசியா மற்றும் இந்தோனேசியா பகுதிகளில் இருந்து வந்தவர்களும் தாய்லாந்தின் பூர்வ குடிமக்களையும் உள்ளடக்கியதாகும். மேலும், தாய்லாந்தில் உள்ள இசுலாமியர்களின் மூன்றில் இரண்டு பகுதியினர் தாய் மலாய் இன மக்களைச் சார்ந்தவர்கள் ஆவர்.

பெரும்பாலான தாய்லாந்து இசுலாமியர்கள், இன ரீதியாகவும், மொழியியல் ரீதியாகவும் தாய்லாந்தின் பூர்வீக குடிமக்களாக உள்ளனர். இவர்கள் மரபுவழியாக வந்த இசுலாமியர்களாகவோ, திருமண உறவின் காரணமான இசுலாமியர்களாகவோ அல்லது சமீபத்தில் விசுவாசத்தின் அடிப்படையில் இசுலாமியர்களாக மாறியவற்களாகவோ உள்ளனர்.  பாரம்பரிய தாய்லாந்து வாழ் இசுலாமியர்கள் முக்கியமாக மத்திய மற்றும் தெற்கு மாகாணங்களில் வாழ்கிறார்கள் - இசுலாமிய சமுதாயத்தினர் முழுமையான சமூகமாகவும், பல்வேறு இனமக்கள் கலந்த குடியிருப்புகளிலும் பல்வேறு விதமாக வசித்து வருகின்றனர்.

தெற்கு உள்பகுதி மாகாணங்களில் உள்ள பெரும்பான்மை இசுலாமியர்கள் (அந்தப் பகுதியில் உள்ள மக்கள் தொைகயில் 80 விழுக்காடு) மலேசியாவைச் சார்ந்தவர்கள் ஆவர்.தாய்லாந்தில் வாழும் மலாய் மக்கள் தாய்லாந்து மொழிக்குடும்பத்திலிருந்து முற்றிலும் வேறுபட்ட கெலான்டன்-பட்டானி மலாய் மொழியைப் பேசுகிறார்கள். இது தாய்லாந்தில் வாழும் மலாய் இசுலாமியர்களுக்கு கலாச்சார ரீதியாக ஒரு தனித்த அடையாளத்தைச் சேர்க்கிறது. 

தெற்குப் பகுதியில் உள்ள மலாய் வம்சாவளி பூர்வகுடி மக்கள் அதிக எண்ணிக்கையில் காணப்படுவதற்கு இப்பகுதியின் வரலாற்றுத் தன்மை காரணமாக இருந்துள்ளது. இது ஒரு காலத்தில் 19 ஆம் நூற்றாண்டில் நிறுவப்பட்ட ஒரு இஸ்லாமிய மலாய் இராச்சியம் (பட்டாணிப் பேரரசு) என அறியப்பட்ட பகுதியாக இருந்தது. ஆனால், பின்னர் இப்பகுதி தாய்லாந்துடன் இணைக்கப்பட்டது. இதே போன்று, வடக்கு மலேசியப் பகுதியில் தாய்லாந்தைப் பூர்வீகமாகக் கொண்ட ஒரு சிறுபான்மை சமுதாயமும் உள்ளது.

தொலைதூர வடக்குப் பகுதியிலும், குறிப்பிட்ட சில மத்திய மற்றும் தெற்கு நகர்ப்புறப் பகுதிகளிலும், பூர்வகுடி சீன இசுலாமியர்களின் ஆதியைக் கொண்ட தாய் இசுலாமியர்களின் சிறு குழுக்கள் காணப்படுகின்றன. பெரும்பாலான சீன முஸ்லிம்கள் "சின் ஹா" என்றழைக்கப்படும் ஒரு குழுவினரைச் சேர்ந்தவர்களாக உள்ளார்கள். இருந்த போதிலும் பெரும்பாலான சின் ஹா மக்கள் இசுலாமியர்களாக இருப்பதில்லை.


</doc>
<doc id="423571" url="https://ta.wikipedia.org/wiki?curid=423571" title="சோயா அவரை உற்பத்தியின் அடிப்படையில் நாடுகளின் பட்டியல்">
சோயா அவரை உற்பத்தியின் அடிப்படையில் நாடுகளின் பட்டியல்

சோயா அவரை ( "soybean" ) உற்பத்தியின் அடிப்படையில் நாடுகளின் பட்டியல் இங்கு வரிசைபடுத்தப்பட்டுள்ளன . ஐக்கிய நாடுகளின் உணவு மற்றும் வேளாண்மை அமைப்பு 2016 ஆம் ஆண்டில் உலக நாடுகள் உற்பத்தி செய்த சோயா அவரை அளவு குறித்து வழங்கிய புள்ளிவிவரங்கள் இங்கு கணக்கில் எடுத்துக் கொள்ளப்பட்டுள்ளன.இதன்படி 2016 ஆம் ஆண்டு உலகில் மொத்தம் 334,894,085 டன்கள் சோயா பீன்சு உற்பத்தி செய்யப்பட்டது. உலக நாடுகளில் அமெரிக்கா மிகப் பெரிய சோயா உற்பத்தி செய்யும் நாடாகத் திகழ்கிறது. உலக சோயா உற்பத்தியில் கிட்டத்தட்ட 35 சதவீத சோயா அமெரிக்காவில் உற்பத்தியாகிறது.

 


</doc>
<doc id="423573" url="https://ta.wikipedia.org/wiki?curid=423573" title="நஸ்முல் உசைன் சாந்தோ">
நஸ்முல் உசைன் சாந்தோ

நஸ்முல் உசைன் சாந்தோ (Nazmul Hossain Shanto (பிறப்பு: மே 25, 1998) வங்காளதேசத் துடுப்பாட்ட அணி வீரர் ஆவார். இவர் வங்காளதேச அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். இடதுகை மட்டையாளரான இவர் வலதுகை மித வேகப் பந்து வீச்சாளரான இவர் 19 வயதிற்கு உட்பட்ட வங்காளதேசத் துடுப்பாட்ட அணி யில் விளையாடியுள்ளார். மேலும் இவர் "கலாபகன்" துடுப்பாட்ட அகாதமி சார்பாக உள்ளூர்ப் போட்டிகளில் விளையாடி வருகிறார். 2016 ஆம் ஆண்டிற்கான 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் இவர் விளையாடினார்.

2016-17 ஆம் ஆண்டிற்கான வங்காளதேச பிரீமியர் லீக் தொடரில் இவர் விளையாடினார். நவமபர் 8 இல் நடைபெற்ற போட்டியில் "கமில்லா விக்டோரியன்ஸ்" அணி சார்பாக இவர் இருபது20 போட்டிகளில் அறிமுகமானார்.

2017-18 ஆம் ஆண்டிற்கான "நேஷனல் கிரிக்கெட் லீக்" தொடரில் இவர் "ராஜ்ஷாகி" அணிக்காக விளையாடினார். டிசம்பரில் "தாக்கா மெட்ரோபொலிஸ்" அணிக்கு எதிரான போட்டியில் "மிசனூர் ரகுமானுடன்" இணைந்து 341 ஓட்டங்கள் எடுத்தார். இதன்மூலம் முதல் தரத் துடுப்பாட்டப் போட்டிகளில் அதிக ஓட்டங்கள் எடுத்த வங்காளதேச இணை எனும் சாதனை படைத்தனர்.

மேலும் அதே ஆண்டில் தாக்கா கோட்ட பிரீமியர் லீக் தொடரில் 16 போட்டிகளில் விளையாடி 749 ஓட்டங்கள் எடுத்தார். இதன்மூலம் அதிக ஓட்டங்கள் எடுத்த வீரர்கள் வரிசையில் முதலிடம் பிடித்தார்.

2018-19 ஆம் ஆண்டிற்கான வங்காளதேச பிரீமியர் லீக் தொடரில் "குல்னா டைடன்ஸ்" அணி சார்பாக விளையாடுவார் என அக்டோபரில் அறிவிக்கப்பட்டது.

நவம்பர் 2016 இல் நியூசிலாந்துத் தொடருக்கான வங்காளதேச அணியில் 22 பேர் கொண்ட பட்டியலில் இவர் இடம் பெற்றார். 2017 ஆம் ஆண்டில் வங்காளதேசத் துடுப்பாட்ட அணி நியூசிலாந்தில் சுற்றுப் பயணம் செய்து விளையாடியது. சனவரி 20 இல் "கிறிஸ்ட் சர்ச்சில்" நடைபெற்ற நியூசிலாந்துத் துடுப்பாட்ட அணிக்கு எதிரான இரண்டாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 56 பந்துகளைச் சந்தித்த இவர் 18 ஓட்டங்களை எடுத்து டிம் சௌத்தி பந்துவீச்சில் ஆட்டமிழந்தார்.பின் இரண்டாவது ஆட்டப் பகுதியில் 60 பந்துகளைச் சந்தித்த இவர் 12 ஓட்டங்கள் எடுத்து போல்ட் பந்துவீச்சில் ஆட்டமிழந்தார். இந்தப் போட்டியில் நியூசிலாந்து துடுப்பாட்ட அணி 9 இலக்குகளில் வெற்றி பெற்றது.

ஆசியக் கிண்ணம் 2018 தொடருக்கான 31 பேர் கொண்ட உத்தேசப் பட்டியலை வங்காளதேசத் துடுப்பாட்ட வாரியம் ஆகஸ்டு 2018 இல் அறிவித்தது. அதில் இவர் உட்பட 12 புதிய வீரர்கள் இடம் பெற்றனர். 2018 ஆம் ஆண்டில் ஆசியக் கோப்பை ஆ பிரிவில் வங்காளதேச அணி இடம் பெற்றது. செப்டம்பர், 20 இல் அபுதாபியில் நடைபெற்ற ஆப்கானித்தான் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். அந்தப் போட்டியில் லிதன் தாசுடன் இணைந்து துவக்க வீரராக களம் இறங்கினார். 13 பந்துகளைச் சந்தித்த இவர் 7 ஓட்டங்களை எடுத்து முஜீப் உர் ரகுமான் பந்துவீச்சில் ஆட்டமிழந்தார். இந்தப் போட்டியில் ஆப்கானித்தான் அணி 136 ஓட்டங்களில் வெற்றி பெற்றது.


</doc>
<doc id="423577" url="https://ta.wikipedia.org/wiki?curid=423577" title="லிதன் தாஸ்">
லிதன் தாஸ்

லிதன் தாஸ் (Liton Das (வங்காள மொழி: লিটন দাস) (பிறப்பு:13 அக்டோபர்,1994) வங்காளதேசத் துடுப்பாட்ட அணி வீரர் ஆவார். இவர் வங்காளதேச அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். வலதுகை மட்டையாளரான இவர் குச்சக் காப்பாளராகவும் செயல்படுகிறார். இவர் 19 வயதிற்கு உட்பட்ட வங்காளதேசத் துடுப்பாட்ட அணியில் விளையாடியுள்ளார்.இவர் "15 வயதிற்கு உட்பட்ட வங்காளதேச அணி, 19 வயதிற்கு உட்பட்ட வங்காளதேச அணி, 23 வயதிற்கு உட்பட்ட வங்காளதேச அணி, தாக்கா கிளாடியேட்டர்ஸ், வங்க்லாளதேச கிழக்கு கோட்ட அணி, வங்காளதேச அணி வடக்கு கோட்ட அணி,ராங்பூர் மாகாண அணி, ஆகிய அணிகளுக்காக உள்ளூர்ப் போட்டிகளில் விளையாடி வருகிறார்"

2012 மற்றும் 2014 ஆம் ஆண்டிற்கான 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் இவர் விளையாடினார். 2014-15 ஆம் ஆண்டிற்கான தேசிய துடுப்பாட்ட லீக் தொடரில் இவர் ராங்பூர் மாகான அணிக்காக விளையாடினர். இந்தத் தொடரில் ஏழு போட்டிகளில் விளையாடி 1,024 ஓட்டங்களை எடுத்தார். இவரின் மட்டையாட்ட சராசரி 85.33 ஆகும். இதில் ஐந்து நூறு ஓட்டங்களும் அடங்கும். இந்தத் தொடரில் ராங்பூர் மாகாண அணி கோப்பையை வென்றது. 

2016-17 ஆம் ஆண்டிற்கான "வங்காளதேச கிரிக்கெட் லீக் தொடரில் இவர் கிழக்கு கோட்ட அணிக்காக" விளையாடினார். இந்தத் தொடரில் சனவரியில் நடைபெற்ற போட்டியில் தனது முதல் முதல் தரத் துடுப்பாட்டப் போட்டியில் இருநூறு ஓட்டங்களைப் பதிவு செய்தார். இந்தத் தொடரில் சிறப்பாக விளையாடியதால் இந்தியத் துடுப்பாட்ட அணிக்கு எதிரான தேர்வுத் துடுப்பாட்டத் தொடரில் வங்காளதேச அணியில் இடம்பெற்றார்.

2016-17 ஆம் ஆண்டிற்கான "தாக்கா கோட்ட பிரீமியர் கிரிக்கெட் லீக் தொடரில் 14 போட்டிகளில் 752 ஓட்டங்கள் எடுத்தார்." இதன்மூலம் அதிக ஓட்டங்கள் எடுத்த வீரர்கள் வரிசையில் முதல் இடம் பிடித்தார்.

2017-18 ஆம் ஆண்டிற்கான "வங்காளதேச கிரிக்கெட் லீக் தொடரில் 6 போட்டிகளில் 779 ஓட்டங்கள் எடுத்தார்." இதன்மூலம் அதிக ஓட்டங்கள் எடுத்த வீரர்கள் வரிசையில் முதல் இடம் பிடித்தார். இந்தத் தொடரின் ஒரு ஆட்டப் பகுதியில் 274 ஓட்டங்கள் எடுத்தார்.

2018-19 வங்காளதேச பிரீமியர் லீக் தொடரில் "சியல்கோட் சிக்சர்ஸ்" அணி சார்பாக விளையாடுகிறார்.

2015 ஆம் ஆண்டில் இந்தியத் துடுப்பாட்ட அணி வங்காளதேசத்தில் சுற்றுப் பயணம் செய்து விளையாடியது.சூன் 10 இல் பதுல்லாவில் நடைபெற்ற இந்தியத் துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 45 பந்துகளைச் சந்தித்த இவர் 44 ஓட்டங்களை எடுத்து ரவிச்சந்திரன் அசுவின் பந்துவீச்சில் ஆட்டமிழந்தார்.போட்டி சமனில் முடிந்தது.

2018 ஆம் ஆண்டில் சிம்பாப்வே துடுப்பாட்ட அணி வங்காளதேசத்தில் சுற்றுப் பயணம் செய்து விளையாடியது.நவமபர் 11 இல் டாக்காவில் நடைபெற்ற சிம்பாப்வே துடுப்பாட்ட அணிக்கு எதிரான இரண்டாவது தேர்வுத் துடுப்பாட்டப் போட்டியில் துவக்க வீரராக களம் இறங்கி முதல் ஆட்டப் பகுதியில் 35 பந்துகளைச் சந்தித்த இவர் 9 ஓட்டங்களை எடுத்து ஜார்விஸ் பந்துவீச்சில் ஆட்டமிழந்தார். இரண்டாவது ஆட்டப் பகுதியில் 14 பந்துகளில் 6 ஓட்டங்கள் எடுத்து ஆர்விஸ் பந்துவீச்சில் ஆட்டமிழந்தார். வங்காளதேச அணி 218 ஓட்டங்கள் எடுத்தார்.


</doc>
<doc id="423578" url="https://ta.wikipedia.org/wiki?curid=423578" title="பீட்ரிக்ஸ் (நெதர்லாந்து)">
பீட்ரிக்ஸ் (நெதர்லாந்து)

பீட்ரிக்ஸ் (பீட்ரிக்ஸ் வில்ஹெல்மினா ஆர்மகார்டு, ; பிறப்பு 31 ஜனவரி 1938) நெதர்லாந்து நாட்டின் அரச குடும்ப உறுப்பினர் ஆவார். இவர் 30 ஏப்ரல் 1980 முதல் 30 ஏப்ரல் 2013 வரை நெதர்லாந்து நாட்டின் அரசியாக இருந்தார்.
பீட்ரிக்ஸ் நெதர்லாந்து நாட்டின் அரசி ஜூலியானா மற்றும் இளவரசர் பெர்ன்ஹார்டின் மூத்த மகளாவார். 
பீட்ரிக்ஸ் இரண்டாம் உலகப்போர் நடைபெற்ற காலத்தில் தனது ஆரம்ப பள்ளிப்படிப்பை கனடாவில் பயின்றார். போருக்குப்பின் பள்ளிப்படிப்பை நெதர்லாந்து நாட்டில் படித்துமுடித்தார். 1961 ஆம் ஆண்டு இவர் தனது சட்ட இளங்கலை பட்டத்தை லைடன் பல்கலைக்கழகம் மூலம் பெற்றார். பீட்ரிக்ஸ் 1961 ஆம் ஆண்டு கிளாஸ் வோன் அம்ஸ்பேர்க் என்ற ஜெர்மானியரை மணந்தார் மேலும் இவர்களுக்கு மூன்று குழந்தைகள். அரசி ஜூலியானாவிற்கு பிறகு நெதர்லாந்தின் அரசியனார்.


</doc>
<doc id="423582" url="https://ta.wikipedia.org/wiki?curid=423582" title="மன்ஹ்வா">
மன்ஹ்வா

மன்ஹ்வா என்பது கொரிய மொழியில் வரைகதை மற்றும் கேலிச்சித்திரங்களை குறிக்கும் ஒரு பொதுவான பெயர் ஆகும். மற்ற நாடுகளில் இவ்வார்த்தை பெரும்பாலும் தென் கொரிய வரைகதைகளையே குறிப்பிட பயன்படுகிறது . வட கொரியாவில் வரைகதை துறை தற்போது தான் வளர்ந்து வருகிறது.

மங்கா (manga), மன்ஹுவா (manhua), மன்ஹ்வா (manhwa) ஆகிய வார்த்தைகள் முறையே ஜப்பானிய, சீன, கொரிய மொழியில் வரைகதையினை குறிப்பிடுகின்றன. ஜப்பானிய மங்காவின் சர்வதேச வெற்றிக்குப் பின்னரே மன்ஹ்வா அதிக வரவேற்பினை பெற்றுள்ளது. மன்ஹ்வா உருவாக்கும் கலைஞர்கள் மன்ஹ்வாகா என்று அழைக்கப்படுகிறார்கள்.

கொரிய கலாச்சாரத்தை பற்றி மேற்கத்திய நாடுகள் அதிகம் அறிந்திருக்க படாததால் மன்ஹ்வா ஆங்கிலம் பேசும் மக்களுக்கு தெரியாமலே இருந்து வந்தது. ஆகவே ஆங்கிலத்தில் மொழியாக்கம் செய்யப்பட்ட மன்ஹ்வா அந்நாடுகளில் ஜப்பானிய மங்கா என்று விற்பனை செய்யப்பட்டது. மங்காவை பற்றி அறிந்த மக்களிடையே மன்ஹ்வாவும் வெற்றி பெற்றது.

தென் கொரிய தலைநகரான சியோலில் 'மன்ஹ்வா தெரு' 2013ம் ஆண்டு திசம்பர் மாதத்தில் திறக்கப்பட்டது. இந்த தெருவின் திறந்தவெளி பகுதிகளில் வரைகதை சித்திரங்கள், வரைகதை மேற்கோள்கள், சிறுகதைகள் ஆகியன இடம் பெற்றிருக்கின்றன. இந்த பகுதிக்கு 'ஜமிர்ரோ' என்ற பெயரும் உண்டு. மன்ஹ்வா வரைகதைகளை படிப்பதற்காகவே 'மன்ஹ்வாபாங்' என்ற சிறப்பு உணவு விடுதிகள் சில தென் கொரியாவில் உள்ளன.

இணையவழி மன்ஹ்வா வரைகதைகள் இருபத்தோராம் நூற்றாண்டின் ஆரம்ப காலத்தில் தென் கொரியாவில் அறிமுகப்படுத்தப்பட்டது. இணையத்தைப் பயன்படுத்தி இலவசமாக படிக்க முடியும் என்பதால் கொரிய மக்களிடையே இவ்வரைகதைகள் வரவேற்ப்பை பெற்றன. மேலும் இது மற்ற நாட்டு 
மக்களிடமும் பிரபலமடைந்து வழக்கமான அச்சு வரைகதைகளுக்கு மாற்றாக வெளிவர தொடங்கின .

சான்ஹொ கிம் என்பவர் தான் அமெரிக்காவில் பணியாற்றிய முதல் மன்ஹ்வா கலைஞர். 1960 மற்றும் 70களில் இவர் சார்ல்டன் காமிக்ஸ், வார்ரென் வெளியீடு, அயர்ன் ஹார்ஸ் வெளியீடு, மார்வெல் காமிக்ஸ் போன்ற வெளியீட்டாளர்களுக்காக மன்ஹ்வா வரைகதைகளை உருவாக்கினார்.

கொரிய எழுத்துக்களான 'ஹன்குல்' பொதுவாக மேலிருந்து கீழ் மற்றும் இடமிருந்து வலம் இரு பாணியில் எழுதப்பட்டாலும், அமெரிக்க வாசகர்களுக்காக ஆங்கில புத்தகங்களைப் போல் மன்ஹ்வா இடமிருந்து வலம் பாணியிலே எழுதப்பட்டது.

கொரிய வரைகதைகளை தழுவி அதிகமாக உயிரூட்டுதல் திரைப்படங்கள் வெளிவரவில்லை (1897ல் வந்த 'டூலி த லிட்டில் டைனேசர்' ஒரு வெற்றிப் படம் ஆகும்). உயிரூட்டுதல் அல்லாத நேரடி திரைப்படங்கள் சில மன்ஹ்வா வரைகதைகளை தழுவி எடுக்கப்பட்டு வெற்றிப்படங்கள் ஆயின. 2004ல் வந்த 'ஃபுல் ஹவுஸ்', 2006ல் வந்த 'ப்ரின்சஸ் ஹவர்ஸ்' ஆகியவை அந்த ஆண்டுகளின் சிறந்த திரைப்படங்களாக கருதப்படுகின்றன. 2004ம் ஆண்டு 'ப்லேட் ஆஃப் தி ஃபேண்டம் மாஸ்டர்' என்ற மன்ஹ்வா, கொரியா மற்றும் ஜப்பான் கூட்டு முயற்சியில் உயிரூட்டுதல் திரைப்படமாக உருவாக்கப்பட்டது.
'ப்ரீஸ்ட்' என்ற மன்ஹ்வா வரைகதை ஆங்கிலத்தில் மொழியாக்கம் செய்யப்பட்டு வெற்றி பெற்றது. பின்னர் 2011ம் ஆண்டு 'ப்ரீஸ்ட்' என்ற அதே தலைப்பில் அமெரிக்க திகில் படமாக எடுக்கப்பட்டது .
மன்ஹ்வாவை தழுவி 2013ல் வெளிவந்த 'சீக்ரட்லி, க்ரேட்லி' என்ற படம் அதிக வசூலைப் பெற்றது.




</doc>
<doc id="423584" url="https://ta.wikipedia.org/wiki?curid=423584" title="ஜூலியானா (நெதர்லாந்து)">
ஜூலியானா (நெதர்லாந்து)

ஜூலியானா (; Juliana Louise Emma Marie Wilhelmina; 30 ஏப்ரல் 1909 – 20 மார்ச் 2004) நெதர்லாந்து அரச குடும்பத்தில் ஒருவர் ஆவார். 1948 முதல் 1980 வரை இவர் நெதர்லாந்து நாட்டின் அரசியாக இருந்தார்.

ஜூலியானா நெதர்லாந்து நாட்டின் ராணி வில்ஹெல்மினா மற்றும் இளவரசர் ஹென்றியின் ஒரே மகள் ஆவார். பிறப்பிலிருந்தே நெதர்லாந்தின் அரியணை வாரிசாக அறியப்பட்டவர். தனிப்பட்டமுறையில் இவருக்கு கல்வி வழங்கப்பட்டது. 1937 ஆம் ஆண்டு இளவரசர் பெர்ன்ஹார்டை மணந்தார். இவர்களுக்கு பீட்ரிக்ஸ், ஐரீனி, மார்கரீட், கிறிஸ்டினா என்ற நான்கு குழந்தைகள்.
அரசி ஜூலியானா கிட்டத்தட்ட 32 ஆண்டுகளாக ஆட்சி செய்தார். இவரது ஆட்சிக்காலத்தில் டச்சு கிழக்கிந்திய பகுதிகளான இந்தோனேஷியா மற்றும் சூரினாம் நாடுகளில் காலனியாதிக்கம் முடிவுக்குவந்தது. இவர் உலகிலேயே மிக நீண்ட காலமாக வாழ்ந்த முன்னாள் அரசி ஆவார்.


</doc>
<doc id="423599" url="https://ta.wikipedia.org/wiki?curid=423599" title="தொல்லியல் அருங்காட்சியகம், அரப்பா">
தொல்லியல் அருங்காட்சியகம், அரப்பா

அரப்பா தொல்லியல் அருங்காட்சியகம் ("Archaeological Museum Harappa") பாக்கித்தானிலுள்ள பஞ்சாப்பில் இருக்கும் அரப்பாவில் நிறுவப்பட்டுள்ள ஓர் அருங்காட்சியகமாகும் . 1926 ஆம் ஆண்டு இந்த அருங்காட்சியகம் நிறுவப்பட்டது. 1966 ஆண்டு பாக்கித்தான் அரசு இதற்கான கட்டடத்தைக் கட்டியது .


</doc>
<doc id="423601" url="https://ta.wikipedia.org/wiki?curid=423601" title="தேரா பாபா நானக்">
தேரா பாபா நானக்

தேரா பாபா நானக் (Dera Baba Nanak) இந்தியாவின் பஞ்சாப் மாநிலத்தின் குர்தாஸ்பூர் மாவட்டத்தின் கிழக்கே, இந்திய-பாகிஸ்தான் எல்லையை ஒட்டி அமைந்த நகரம் ஆகும். 

11 வார்டுகள் கொண்ட தேரா பாபா நானக் நகராட்சியின், 2011-ஆம் ஆண்டின் இந்திய மக்கள்தொகை கணக்கெடுப்பின் படி, மொத்த மக்கள்தொகை 6,394 ஆகும். இந்நகரத்தில் இந்துக்கள் 55.81%, சீக்கியர்கள் 41.09%, இசுலாமியர்கள் 2.89% மற்றும் பிற சமயத்தவர்கள் 0.25% உள்ளனர். 
நவம்பர் 2019ல் குருநானக்கின் 550-வது பிறந்த ஆண்டை முன்னிட்டு, தேரா பாபா நானக் நகரத்தையும், பாகிஸ்தான் நாட்டின் கர்தார்பூர் நகரத்தையும் இணைக்கும் பன்னாட்டு சாலைப்போக்குவரத்து அமைக்க இந்திய - பாகிஸ்தான் அரசுகள் முடிவெடுத்துள்ளது.



</doc>
<doc id="423602" url="https://ta.wikipedia.org/wiki?curid=423602" title="1,3,5-டிரையாக்சேன்">
1,3,5-டிரையாக்சேன்

1,3,5- டிரையாக்சேன் ("1,3,5-Trioxane") என்பது C3H6O3 என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். டிரையாக்சேன் அல்லது டிரையாக்சின் அல்லது மூவாக்சேன் என்ற பெயர்களாலும் இதை அழைக்கலாம். குளோரோபார்ம் போன்ற வாசனையுடன் வெண்மை நிறத்தில் ஒரு திண்மமாக டிரையாக்சேன் காணப்படுகிறது. பார்மால்டிகைடின் நிலையான வளைய முப்படியாகவும் டிரையாக்சேனின் மூன்று மாற்றியன்களில் ஒன்றாகவும் இது கருதப்படுகிறது. டிரையாக்சேன் மூலக்கூற்று கட்டமைப்பு ஆறு உறுப்பு வளையமாக அமைந்துள்ளது. மூன்று கார்பன் அணுக்களும் மூன்று ஆக்சிசன் அணுக்களும் ஒன்று விட்டு ஒன்றாக மாறிமாறி இடம்பெற்றுள்ளன. இதனால் பார்மால்டிகைடு வளைய முப்படியாதல் மூலம் 1,3,5-டிரையாக்சேனைக் கொடுக்கிறது.

அமில வினையூக்கிகளைப் பயன்படுத்தி பார்மால்டிகைடை முப்படியாக்கம் செய்து டிரையாக்சேனைத் தயாரிக்கிறார்கள். அடர்த்தியான நீரிய கரைசலில் வினை நடைபெறுகிறது. விளைபொருள் கரைப்பானைக் கொண்டு பிரித்தெடுக்கப்படுகிறது. வினை வழிமுறை கீழே கொடுக்கப்படுகிறது.

பாலியாக்சிமெத்திலீன் நெகிழிகளுக்காக டிரையாக்சேன் முக்கியமாக பயன்படுத்தப்படுகிறது. மொத்தமாக உற்பத்தி செய்யப்படும் டிரையாக்சேனில் ஆண்டுக்கு ஒரு மில்லியன் டன் அளவு இதற்காகப் பயன்படுத்தப்படுகிறது . பார்மால்டிகைடை வெளியீட்டுப் பயன்படுத்தும் போக்கைப் பிற பயன்பாடுகள் தெரிவிக்கின்றன. இதனடிப்படையில் இதை மர, நெசவுத் தொழிலில் ஒரு சேர்ப்பியாகப் பன்படுத்துகிறார்கள். டிரையாக்சேனை எக்சமீனுடன் இணைத்து சமையல் எரிபொருளாகப் பயன்படுத்தப்படுகிறார்கள்.
ஆய்வகங்களில் பார்மால்டிகைடின் நீரிலி மூலமாக டிரையாக்சேன் பயன்படுகிறது. 



</doc>
<doc id="423614" url="https://ta.wikipedia.org/wiki?curid=423614" title="ஆர்டெலினிக் அமிலம்">
ஆர்டெலினிக் அமிலம்

ஆர்டெலினிக் அமிலம் ("Artelinic acid") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதனுடைய உப்பு ஆர்டெலினேட்டு எனப்படுகிறது. மலேரியா நோய் சிகிச்சையில் சோதனையை அடிப்படையாகக் கொண்ட ஒரு மருந்தாக ஆர்டெலினிக் அமிலம் அல்லது ஆர்டெலினேட்டு உப்பு கருதப்படுகிறது. ஆர்டெலினிக் அமிலம் இயற்கைச் சேர்மமான ஆர்டெமிசினின் சேர்மத்தினுடைய பகுதி செயற்கை வழிப்பெறுதியாகும். தொடர்புடைய பிற வழிபெறுதிகளான ஆர்டெயீத்தர் மற்றும் ஆர்டெமெத்தர் போன்ற சேர்மங்களைக் காட்டிலும்0 குறைவான நரம்புநச்சுத்தன்மை விகித்தத்தை இது பெற்றுள்ளது. ஆனால் ஆர்டெசுனேட்டைக் காட்டிலும் மூன்று மடங்கு அதிக நச்சுத்தன்மையை கொண்டிருக்கிறது. நடைமுறையில் ஆர்டெலினிக் அமிலத்தை வழக்கமான சிகிச்சை முறைகளில் பயன்படுத்துவதில்லை. ஏனெனில் நடைமுறையில் பயன்படுத்தப்படும் ஆர்டெமிசினின் மருந்துகளைக் காட்டிலும் சிறப்புத்தன்மைகள் ஏதும் அறியப்படவில்லை. மேலும் ஆர்டெலினிக் அமிலத்தை மனிதர்களுக்கு பயன்படுத்துவது தொடர்பான மதிப்பீடுகள் ஏதும் இதுவரை மேற்கொள்ளப்படவில்லை. 


</doc>
<doc id="423620" url="https://ta.wikipedia.org/wiki?curid=423620" title="மஞ்சப்பாறை ஆறு">
மஞ்சப்பாறை ஆறு

692 மைல் நீளமுடைய அமெரிக்காவின் மேற்கிலுள்ள மஞ்சப்பாறை ஆறு (ஆங்கிகம் - Yellowstone River) மிசௌரி ஆற்றின் துணையாறாகும். மேல் மிசௌரியின் முதன்மை துணையாறான இதுவும் இதன் துணையாறுகளும் பெரும் நிலப்பரப்பை வடிநிலமாக கொண்டுள்ளன.

மஞ்சப்பாறை ஆற்றின் வடிநிலம் கிட்டதட்ட 37,167 சதுர மைல்கள் பரப்பு உடையது. கிளார்க்கு போர்க்கு மஞ்சப்பாறை, காற்று ஆறு, பெரும் கொம்பு ஆறு, நாக்கு ஆறு, பொடி ஆறு ஆகிய மஞ்சப்பாறை ஆற்றின் துணையாறுகளின் வடிநிலமும் இதன் வடிநிலத்தை சார்ந்தவை. 12.800 அடி உயரத்தில் உற்பத்தியாகும் இது 1,850 அடி உயரத்தில் வடக்கு டக்கோட்டாவிலுள்ள வில்லியசுன்டன் நகருக்கு சற்று முன்பு புபோர்டில் மிசௌரியுடன் கலக்கிறது. பல நீர்த்தேக்கங்களையும் ஏரிகளையும் இதன் வடிநிலம் கொண்டிருந்தாலும் நீரை தேக்கி வைக்கக்கூடிய அணைகள் எதுவும் இதில் இல்லை.

மஞ்சப்பாறை ஆறு ராக்கி மலைத்தொடரிலுள்ள அப்சரோக மலைத்தொடரில் உற்பத்தியாகிறது. வடகிளையும் தென்கிளையும் சேர்ந்ததில் இருந்து மஞ்சப்பாறை என்ற பெயரை பெறுகிறது. அப்சரோக மலைத்தொடரில் உற்பத்தியாகும் வடகிளையானது தென்கிளையை விட நீளமானது. தென்கிளை தொரோபேர்மலைமுகட்டுக்கு தென்புறம் உற்பத்தியாகிறது. மஞ்சப்பாறை ஆறு வடக்கு நோக்கி பயணித்து மஞ்சப்பாறை தேசிய பூங்க்காவை அடைந்து பின் மஞ்சப்பாறை ஏரியை நிரப்புகிறது. பின் மஞ்சப்பாறை பள்ளத்தாக்கிலுள்ள மஞ்சப்பாறை அருவியை அடைகிறது. மலைகளின் வழியாக பயணித்து லிவிங்சுடன் என்ற நகரில் சமவெளியை அடைந்து கிழக்காகவும் பின் வடகிழக்காகவும் பயணிக்கிறது.

பில்லிங் நகருக்கு கிழக்கே பெரும் கொம்பு ஆறு மஞ்சப்பாறை ஆற்றுடன் கலக்கிறது, அதற்கு அப்பால் மைல் நகரத்தில் நாக்கு ஆறு கலக்கிறது. இறுதியாக பொடி ஆறு இதனுடன் கிழக்கு மாண்டேனாவில் கலக்கிறது. 1860இல் இருந்து மாண்டேனாவில் இவ்வாறு விவசாயத்திற்காக முழுவதுமாக பயன்படுத்தப்படுகிறது. இந்த ஆற்றின் மேல் பகுதி மீன் பிடித்தலுக்கு சிறப்பு பெற்றதாகும். 1950இல் மாண்டேனா, வயோமிங், வடக்கு டகோட்டா இடையே இந்த ஆற்று நீரை பயன்படுத்துவது தொடர்பாக உடன்பாடு ஏற்பட்டது. 2010இல் வயோமிங் இவ்வாற்று நீரை பயன்படுத்துவது தொடர்பாக 1950 உடன்பாட்டை எதிர்த்து மாண்டேனா அமெரிக்க உச்ச நீதிமன்றத்தில் வழக்கு தொடுத்தது. நீதிமன்றம் 2011இல் வயோமிங் இவ்வாற்று நீரை பயன்படுத்துவதை குறைக்க மாண்டேனாவிற்கு உரிமையில்லை என தீர்ப்பளித்தது. வயோமிங்கும் மஞ்சப்பாறை ஆற்று நீரை பயன்படுத்தி மாண்டேனா விவசாயம் செய்யும் பரப்புக்கு சம அளவு பரப்பில் மஞ்சப்பாறை ஆற்று நீரை பயன்படுத்தி விவசாயம் செய்கிறது.

இந்த ஆற்றின் பெயர் மின்னடாரி தொல்குடிகள் வழங்கிய பெயரிலிருந்து பெறப்பட்டது என பரவலாக கருதப்படுகிறது. சிலர் இவ்வாற்றின் பெரும் பள்ளத்தாக்கிலுள்ள மஞ்சள் நிற கற்களால் மஞ்சப்பாறை என அழைக்கப்படுகிறது என கருதுகின்றனர். ஆனால் மின்னடாரி தொல்குடிகள் பள்ளத்தாக்கு உள்ள மஞ்சப்பாறை ஆற்றின் மேல் பகுதியில் வசித்ததில்லை. சில வல்லுநர்கள் மஞ்சள் நிற மணற்பாறைகளால் இப்பெயரை பெற்றதாக கருதுகின்றனர். இந்த ஆற்றின் மேல் பகுதியில் வசித்த காக்கை தொல்குடிகள் மின்னடாரி தொல்குடிகள் வழங்கிய பெயரை தங்கள் மொழிக்கு மொழிபெயர்த்து இவ்வாற்றை அழைத்தனர். பிரெஞ்சுகாரர்களும் ஆங்கிலேயர்களும் மின்னடாரி தொல்குடிகள் வழங்கிய பெயரையே மொழிபெயர்த்து இவ்வாற்றை அழைத்தனர். ஆங்கிலேயர்கள் அதிகம் இங்கு குடியேறியதால் ஆங்கில பெயரே (யெல்லோஇசுடோன்) அதிகளவில் பயன்படுத்தப்படுகிறது.

மஞ்சப்பாறை ஆறு பல ஆண்டுகளாக அமெரிக்க தொல்குடிகளின் முதன்மையான போக்குவரத்து தடமாக பயன்பட்டு வந்தது. 19ஆம் நூற்றாண்டில் குடியேறிய ஐரோப்பியர்களும் போக்குவரத்திற்கு இவ்வாற்றையே பெரிதும் சார்ந்திருந்தனர். பெரும் கொம்பு, பொடி, நாக்கு ஆறுகளை ஒட்டிய பகுதிகள் தொல்குடிகளின் கோடைகால வேட்டை திடலாக இருந்தன. மாண்டேனாவிலுள்ள வர்சீனியா நகரத்தில் தங்கம் 1860இல் கண்டுபிடிக்கப்பட்டது. தங்கச்சுரங்கத்தை அடைய மஞ்சப்பாறை ஆற்றின் வழியாக சிறது தொலைவு செல்லும் பிரிட்கர் தடமும் போச்மேன் தடமும் அதிகம் பயன்படுத்தப்பட்டன.

தொல்குடிகளின் வேட்டை திடல்களில் குடியேறிகள் ஊடுறுவியதால் இருவருக்கும் இடையே செம்முகில் போர் நடந்தது. 1868இல் ஏற்பட்ட போர்ட் லாராமை உடன்பாட்டை அடுத்து அப்போர் முடிவுற்றது. இவ்வுடன்பாட்டின்படி கருமலையும் அதையொட்டிய சில பகுதிகளும் தொல்குடிகளுக்கு ஒதுக்கப்பட்டது அங்கு குடியேறிகள் வரமாட்டார்கள் என உறுதியளிக்கப்பட்டது. இப்பகுதி சில பெரும் கொம்பு, நாக்கு, பொடி ஆறுகளின் வடிநிலத்தை கொண்டுள்ளது. எனினும் 1874இல் கருமலையில் தங்கம் இருப்பது கண்டறியப்பட்டதால் ஏராளமான குடியேறிகள் அங்கு புகுந்தனர். இதனால் தொல்குடிகளுக்கும் அமெரிக்காவுக்கும் இடையே பெரும் இசூ போர் 1876-77இல் மூண்டது.

குடியேறிகள் உடன்பாட்டை மீறியிருந்தாலும் அவர்களை காக்க அமெரிக்கா போரில் இறங்கியது. இப்போரில் அமெரிக்கா வெற்றி பெற்றது. தொல்குடிகள் தொலைவில் அவர்களுக்கு புதிதாக ஒதுக்கப்பட்ட இடங்களுக்கு துரத்தப்பட்டார்கள். போரில் அமெரிக்கா சார்பாக இருந்த காக்கை தொல்குடி வீரர்கள் அமெரிக்க படையில் சேர்த்துக்கொள்ளப்பட்டு ஒற்றர்களாக பணி புரிந்தார்கள். வடகிழக்கு பசிபிக் இருப்புப்பாதை பிசுமார்க்கிலிருந்து மஞ்சப்பாறை ஆறு நகரான லிவிங்சுடன் வரை இருப்புப்பாதை போட முயன்றது. இந்தப்பாதை லகோடா தொல்குடிகளின் எருமை வேட்டைத்திடல் வழியாக சென்றது. 1883இல் இருப்புப்பாதை போடும் பணி நிறைவு பெற்றது. 20ஆம் நூற்றாண்டின் தொடக்கத்தில் வடகிழக்கு பசிபிக் இருப்புப்பாதை மஞ்சப்பாறை தேசிய பூங்கா நுழைவு வாயில் வரை தன் சேவையை விரிவுபடுத்தியது.

வடிநிலப்பகுதியில் பனி உருகுவதாலும் மழைப்பொழிவாலும் மஞ்சப்பாறை ஆற்றில் வெள்ளம் ஏற்படுகிறது. ஆற்றின் மேல் பகுதியில் வேனிற் காலத்திலும் கோடை காலத்தின் தொடக்கத்திலும் பனி உருகுவதால் வெள்ளம் ஏற்படுகிறது. கீழ் பகுதியில் கடும் மழையால் கோடையிலும் கூதிர்காலத்திலும் வெள்ளம் ஏற்படுகிறது. கடும் வறட்சியும் மஞ்சப்பாறையின் வடிநிலத்தில் பல ஆண்டுகள் ஏற்பட்டதுண்டு. 1929-42, 1948–62 and 1976-82 ஆகிய ஆண்டுகளில் இதன் படுகையில் வறட்சி ஏற்பட்டது, 1977இல் பெரும்பாலான அமெரிக்க மேற்கு மாநிலங்கள் வறட்சியை சந்தித்தன. ஓடைகளில் குறைவான நீரே சென்றதால் திட கழிவுகள் கரையாமல் அதிகம் தேங்கின. மலைப்பகுதிகளில் ஆற்று நீரின் வேகம் அதிமென்பதால் சமவெளிப்பகுதியை விட அங்கு குறைவான திட கழிவுகளே தேங்கின. விவசாயம், சுரங்கம் மற்றும் பலவிதமான மனித செயற்பாடுகளால் பலவித கழிவுகள் ஆற்றில் தேங்கின மேலும் மனிதனுக்கு தீங்கு விளைவிக்கும் பாக்டீரியா, உப்பு, செலீனியம் போன்றவை அதிகம் ஓடைகளில் தேங்கின.

யூலை 1, 2011 அன்று சில்வர் டிப்பிலிருந்து பில்லிங் நகருக்கு வரும் எக்சான்மொபைல் நிறுவனத்தின் எண்ணெய் குழாயில் பில்லிங்கிற்கு மேற்கே 10 மைல் தொலைவில் உடைப்பு ஏற்பட்டது. 56 நிமிடத்தில் உடைப்பு சரிசெய்யப்பட்டாலும் 1,500 பீப்பாய் எண்ணெய் கசிந்து மஞ்சப்பாறை ஆற்றில் கலந்தது. உடைப்பால் வெடிவிபத்து ஏற்பட்டால் மக்களை காக்கும் பொருட்டு முன்எச்சிரிக்கையாக லாரல் நகரிலிருந்து 140 பேர் நள்ளிரவில் வெளியேற்றப்பட்டு மறுநாள் காலையில் வீடு திரும்ப அனுமதிக்கப்பட்டார்கள். 

பிரிட்சர் குழாய் நிறுவனத்தின் படி கிளன்டைவ் அருகில் சனவரி 17, 2015 காலை 10 மணியளவில் எண்ணெய் குழாய் உடைந்தது. சுற்றுச்சூழல் பாதிப்பை தடுக்கும் பொருட்டு அடுத்த 1 மணி நேரத்தில் குழாயில் எண்ணெய் வருவது நிறுத்தப்பட்டது. நிறுவனம் 300இலிருந்து 1,200 பீப்பாய் எண்ணெய் வெளியேறி மஞ்சப்பாறை ஆற்றில் கலந்ததாக அறிவித்தது. மாநில அரசு 50,000 கேலன்கள் எண்ணெய் ஆற்றில் கலந்ததாக அறிவித்தது. புற்று நோயை உருவாக்கும் பென்சீன் என்ற வேதிப்பொருள் அங்குள்ள நீரில் எச்சரிக்கை அளவை தாண்டி பில்லியனுக்கு பதினைந்து துகள்கள் இருப்பதாக கணக்கிடப்பட்டது. சுற்றுச்சூழல் பாதுகாப்பு ஆணைய அதிகாரி பில்லியனுக்கு ஐந்து துகள்களுக்கு மேல் இருப்பது நீண்டகால பாதிப்பை உண்டாக்கும் என்றார். கிளன்டைவ் மக்களில் 6,000 பேர் புற்று நோயை உருவாக்கக்கூடிய பென்சீன் ஆற்றில் அதிகமிருப்பதால் நகராட்சி குழாயில் வரும் நீரை பருகவேண்டாம் என அறிவுறுத்தப்பட்டார்கள். அவர்களுக்கு குடுவையில் (பாட்டல்) நீர் கொடுக்கப்பட்டது. சனவரி 23 அன்று நகர நீர் சுத்திகரிப்பு நிலையம் முழுமையாக தூய்மையாக உள்ளதாக அறிவிக்கப்பட்டது. நகராட்சி குடிநீர் குடிக்க உகந்தது என அறிவிக்கப்பட்டது.

2015 விபத்தில் வயோமிங் மாநில நிறுவனமான டுரு நிறுவனங்களின் பாப்லர் குழாய்வரிசை 2006 முதல் 2014 வரை ஒன்பது விபத்துகளில் ஈடுபட்டுள்ளது. இவ்விபத்துகளால் ஏராளமான எண்ணெய் கசிந்தது. மேலும் இதன் துணை நிறுவனமான பெல்லே போர்ச்சே குழாய் 21 விபத்துகளில் ஈடுபட்டுள்ளது. இவ்விபத்துகளால் ஏராளமான எண்ணெய் கசிந்தது இரு நிறுவனங்களும் நடுவண் அரசால் தண்டம் விதிக்கப்பட்டு இருந்தன. பனி உருகும் வரை காத்திருந்து மஞ்சப்பாறை ஆற்றை தூய்மையாக்க தூய்மை பணி 1 மாதம் த்ள்ளி வைக்கப்பட்டது. எண்ணெய் கசிவு ஏற்பட்ட இடத்திலிருந்து வடக்கு டகோட்டா வரை 90 மைல் நீளத்துக்கு மாண்டேனா சுற்றுச்சூழல் துறை ஆற்றின் நீர் தரத்தை கண்காணித்து வந்தது.

மாண்டேனா மீன் விலங்குகள் பூங்கா துறை கார்டினர் முதல் லாரல் வரையுள்ள 183 மைல் நீளத்துக்கு மஞ்சப்பாறையையும் அதன் துணையாறுகளையும் பொழுதுபோக்கிற்கு பயன்படுத்த ஆகத்து 19, 2016 முதல் காலவரையின்றி தடை விதித்தது. விரைவாக பல்கிப்பெருகும் அரிய சல்மான் சிறுநீரக நோயால் பெருமளவு மீன்கள் இறந்ததால் இத்தடை விதிக்கப்பட்டது. மனிதர்களையும் பாலூட்டிகளையும் பாதிக்காத டெட்ராகேப்சுலாயிட்சு என்ற ஒட்டுண்ணியால் இந்நோய் மீன்களுக்கு ஏற்படுகிற்து. காட்டுயிர் அதிகாரிகள் இந்நோயால் ஆயிரக்கணக்கான மீன்கள் இறந்துள்ளதாக கணக்கிட்டுள்ளார்கள். குறிப்பிட்ட சில வகை மீன் இனங்களே இந்நோயால் அதிகம் பாதிக்கப்பட்டன. இத்தடையால் வியாபாரத்துக்கு ஆற்றுக்கு பொழுதுபோக்க வரும் பயணிகளை நம்மியுள்ள வணிக நிறுவனங்கள் பெரும் இழப்பை சந்தித்தன. 2016, செப்டம்பர் 1 முதல் தடை விலக்கிக்கொள்ளப்பட்டது.

சல்மான் மீன்களை பிடிப்பதற்கு இந்த ஆறு உலகளவில் சிறப்பு பெற்றதாகும். நீண்ட தொலைவிற்கு அணைகள் ஆற்றின் குறுக்கே இல்லாதது சல்மான் வகை மீன்கள் நன்கு வளர ஏதுவான சூழலை ஏற்படுத்தின. லிவிங்சுடன் அருகிலேயே அதிக மீன்கள் கிடைக்கக்கூடியதாக உள்ளது.


</doc>
<doc id="423634" url="https://ta.wikipedia.org/wiki?curid=423634" title="வில்ஹெல்மினா (நெதர்லாந்து)">
வில்ஹெல்மினா (நெதர்லாந்து)

வில்ஹெல்மினா (; Wilhelmina Helena Pauline Maria; 31 ஆகஸ்டு 1880 – 28 நவம்பர் 1962) 1890 முதல் 1948 வரை நெதர்லாந்து நாட்டின் அரசியாக இருந்தார்.

வில்ஹெல்மினா அரசர் வில்லியம் III க்கும் இவரின் இரண்டாவது மனைவிக்கும் பிறந்த ஒரே மகளாவார். இவர் தனது நான்காவது வயதில் நெதர்லாந்து நாட்டின் அரியணை வாரிசாக அறிவிக்கப்பட்டார். அரசர் வில்லியம் III இறக்கும் போது வில்ஹெல்மினாவுக்கு 10 வயதே ஆனது எனவே இவர் தாய் எம்மா ஆளுனராக நியமிக்கப்பட்டார். 


</doc>
<doc id="423642" url="https://ta.wikipedia.org/wiki?curid=423642" title="கர்தார்பூர் தர்பார் சாகிப் குருத்துவார்">
கர்தார்பூர் தர்பார் சாகிப் குருத்துவார்

கர்தார்பூர் தர்பார் சாகிப் குருத்துவார் (Gurdwara Darbar Sahib Kartarpur (பஞ்சாபி, ) பாகிஸ்தான் நாட்டின் பஞ்சாப் மாகாணத்தில் உள்ள் நாரோவல் மாவட்டத்தில், இந்தியா - பாகிஸ்தான் எல்லைப்புறத்தில் அமைந்த நகரமான கர்தார்பூரில் உள்ள சீக்கிய சமய குருத்துவார் ஆகும். இக்குருத்துவார் பாகிஸ்தான் நாட்டின் லாகூரிலிருந்து 120 கிமீ தொலைவிலும், இந்திய நாட்டின் குர்தாஸ்பூர் மாவட்டம், தேரா பாபா நானக்கிலிருந்து 4 கிமீ தொலைவிலும் உள்ளது. இக்குருத்துவார் சீக்கியர்களின் மிக முக்கிய புனிதத்தலங்களில் ஒன்றாகும். 

கர்தார்பூர் நகரத்தில் 22 செப்டம்பர் 1539 அன்று மறைந்த சீக்கிய சமய நிறுவனர், குருநானக்கின்சமாதி மீது தர்பார் சாகிப் குருத்துவார் நிறுவப்பட்டுள்ளது. 

இந்தியா-பாகிஸ்தான் எல்லைக்கோட்டின் அருகே கர்தார்பூரில் அமைந்த தர்பார் சாகிப் குருத்துவராவை, இந்தியப் பகுதியிலிருந்து கண்கூடாக பார்க்கலாம். 

இந்தியாவின் எல்லைப்புறத்தில் அமைந்த தேரா பாபா நானக் எனும் ஊரிலிருந்து, பாகிஸ்தானின் எல்லைப்புற நகரமாக கார்தார்பூரை இணைக்கும் சாலை அமைக்க, இந்திய - பாகிஸ்தான் அரசுகள் நவம்பர் 2018ல் அடிக்கல் நாட்டியுள்ளனர்.

ராவி ஆற்றின் கரையில் அமைந்த தேரா பாபா நானக் குருத்துவார், தேரா பாபா தொடருந்து நிலையத்திலிருந்து 4 கிமீ தொலைவில் உள்ளது. இந்திய எல்லைப்புறத்திலிருந்து மிக மிக அருகில் உள்ளது. 

கர்தார்பூர் தர்பார் சாகிப் நானக் குருத்துவாரை நிறுவ பாட்டியாலா மன்னர் சர்தார் புபீந்தர் சிங் ரூபாய் 1,35,600 நன்கொடையாக வழங்கினார். 2004ல் இக்குருத்துவார் முற்றிலும் சீரமைத்து கட்டப்பட்டது. 

சீக்கிய சமயத்தை நிறுவிய குருநானக், கர்தார்பூர் தர்பார் சாகிப் நானக் குருத்துவார் அமைந்த கர்தார்பூரில் பதினெட்டு ஆண்டுகள் தங்கி சமயப் பரப்புரையை மேற்கொண்டுள்ளார். மேலும் குருநானக் தனது இறுதிக் காலத்தை 18 ஆண்டுகள் கர்தார்பூரில் கழித்து இறந்த பின், அவரது சமாதி மீது கர்தார்பூர் தர்பார் சாகிப் நானக் குருத்துவார் நிறுவப்பட்டது.


</doc>
<doc id="423644" url="https://ta.wikipedia.org/wiki?curid=423644" title="சிறைவாச விடுமுறை">
சிறைவாச விடுமுறை

சிறைவாச விடுமுறை அல்லது பரோல் (Parole), சிறைச்சாலையின் சட்டம் மற்றும் விதிகளுக்குட்பட்டு, சிறைச்சாலையில் நன்னடத்தையுடன் நடந்து கொண்ட ஒரு சிறைக்கைதியை, தன் குடும்பத்தின் முக்கிய நிகழ்வுகளில் கலந்து கொள்வதற்காக மட்டும் சிறைச்சாலையிலிருந்து வெளியே அனுமதிக்கும் தற்காலிக விடுவிப்பாகும். இந்த தற்காலிக சிறை விடுவிப்பு (பரோல்) நாட்கள், மொத்த சிறைத்தண்டனை காலத்திலிருந்து கழிக்கப்படாது. ஆனால் பரோல் விடுவிப்பு காலத்திற்கு சிறைதண்டனை காலம் நீளும்.

பொதுவாக சிறைக்கைதி சிறைச்சாலைக்கு வந்து வெளியே கலந்து கொள்ள வேண்டிய முக்கியமாக நிகழ்வுகளுக்காக மட்டும், (குறிப்பாக மரணம், திருமணம் போன்ற நிகழ்வுகளுக்கு) பரோல் விடுவிப்பு வழங்கப்படும். பரோல் விடுவிப்பு எந்த ஒரு குறிப்பிட்ட நிகழ்வு அல்லது நிகழ்வுகளுக்கு கலந்து கொள்வதற்கு அனுமதிக்கப்பட்டாரோ அவைகள் தவிர வேறு எந்த நிகழ்வுகளில் அல்லது செயல்களில் ஈடுபடக்கூடாது. பரோலில் வெளி வந்த சிறைக்கைதி, சிறைச்சாலை கூறும் குறிப்பிட்ட காவல்நிலையத்தில் அன்றாடம் சென்று கையொப்பம் இடவேண்டும். 

என்ன செயல் செய்வதற்கு சிறைவிடுப்பில் வெளியே வந்த சிறைக்கைதி, அதைத் தவிர வேறு நிகழ்ச்சிகளில் கலந்து கொண்டால், பரோல் விடுவிப்பை ரத்து செய்து மீண்டும் சிறைச்சாலையில் அடைக்கப்படுவார்.



</doc>
<doc id="423645" url="https://ta.wikipedia.org/wiki?curid=423645" title="ஆரஞ்சு நஸ்ஸாவ் வம்சம்">
ஆரஞ்சு நஸ்ஸாவ் வம்சம்

ஆரஞ்சு நஸ்ஸாவ் வம்சம் (இடச்சு: "Huis van Oranje-Nassau", ), ஐரோப்பிய வம்சமான நஸ்ஸாவ் வம்சத்தின் ஒரு பிரிவே ஆரஞ்சு நஸ்ஸாவ் வம்சம் ஆகும். ஐரோப்பிய கண்டம் மற்றும் நெதர்லாந்து நாட்டின் ஆட்சி மற்றும் அரசு அமைவதில் பெரும்பங்கு வகித்தது. குறிப்பாக அரசர் வில்லியம் I மூலம் தம் ஆட்சிகாலத்தில் 80 (1568–1648) ஆண்டு போரின் முடிவில் இடச்சுகார்களின் ஸ்பெயின் ஆட்சிக்கு எதிராக போராட்டம் ஏற்பட்டு சுதந்திர இடச்சு தேசம் உருவாக வழிவகுத்தது.

இப் போரின் பல்வேறு காலகட்டத்தில் ஆரஞ்சு நஸ்ஸாவ் வம்சத்தைச் சேர்ந்த நபர்களே தலைமைவகித்தனர் இவர்களே நாட்டின் ஆளுநர்கள் அல்லது தலைவர்கள் ஆவர். பின் நாளில் நெதர்லாந்து நாட்டை ஆரஞ்சு நஸ்ஸாவ் வம்சம் தன் முடியாட்சியின் ஆளுகைக்குக் கீழ் கொண்டுவந்தது. இவ் வம்ச தலைவர்களே நாட்டின் அரசர்களாகவும் அரசிகளாகவும் இருந்து வருகின்றனர். தற்போதய தலைவரும் நாட்டின் அரசருமாக வில்லியம் அலெக்சாண்டர் இருந்துவருகிறார்.


</doc>
<doc id="423651" url="https://ta.wikipedia.org/wiki?curid=423651" title="லகிரு கமகே">
லகிரு கமகே

பனகமுவா லகிரு சம்பத் கமகே (Panagamuwa Lahiru Sampath Gamage (பிறப்பு:ஏப்ரல் 5, 1988) பொதுவாக லகிரு கமகே என அறியப்படும் இவர் இலங்கைத் துடுப்பாட்ட அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். வலதுகை மட்டையாளரான இவர் வலதுகை மித வேகப் பந்துவீச்சாளர் ஆவார். இலஙகைத் துடுப்பாட்ட அ அணி, "பதுரெலியா துடுப்பாட்ட அணி,சிலா மரியன்ஸ், துடுப்பாட்ட சங்கம், நான்தர்ஸ்கிரிப்ட்ஸ் துடுப்பாட்ட சங்கம், காவல் துடுப்பாட்ட சங்கம், சிங்கள துடுப்பாட்ட சங்கம், தமிழ் யூனியன் மற்றும் அத்லெடிக் கிளப் சங்கம் ஆகிய அணிகளுக்காக" உள்லூர்ப் போட்டிகளில் விளையாடி வருகிறார்.

2017-18 ஆம் ஆண்டிற்கான "சூப்பர் ஃபோர் புரொவென்சியல் துடுப்பாட்டத் தொடரில்" இவர் தம்புலா அணி சார்பாக விளையாடினார். இந்தத் தொடரில் இரண்டு போட்டிகளில் விளையாடி 10 இலக்குகளைக் கைப்பற்றினார்.இதன்மூலம் அதிக இலக்குகளைக் கைப்பற்றிய வீரர்கள் வரிசையில் முதல் இடம்பெற்றார். 2018 ஆம் ஆண்டில் நடைபெற்ற இந்தத் தொடரிலும் இதே அணிக்காக விளையாடினார்.

2018 ஆம் ஆண்டில் நடைபெற்ற இலங்கை கிரிக்கெட் லீக் தொடரில் இவர் கண்டி அணியில் இடம் பெற்றுள்ளார்.

2017 இல் இந்தியத் துடுப்பாட்ட அணிக்கு எதிரான தேர்வுத் துடுப்பாட்டத் தொடரில் இவர் இடம் பெற்றார். ஆனால் விளையாடும் வாய்ப்பு வழங்கப்படவில்லை. 2017 ஆம் ஆண்டில் இலங்கைத் துடுப்பாட்ட அணி ஐக்கிய அரபு அமீரகம் மற்றும் பாக்கித்தானில் சுற்றுப் பயணம் செய்து விளையாடியது. அக்டோபர் 6 இல் அபுதாபியில் நடைபெற்ற பாக்கித்தான் துடுப்பாட்ட அணிக்கு எதிரான இரன்டாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 11 பந்துகளைச் சந்தித்த இவர் 1 ஓட்டங்களை எடுத்து யாசிர் ஷா பந்துவீச்சில் ஆட்டமிழந்தார்.பின் பந்துவீச்சில் 15 ஓவர்கள் வீசி 38 ஓட்டங்களை விட்டுக் கொடுத்து 2 இலக்குகளைக் கைப்பற்றினார். இதில் 2 ஓவர்களை மெய்டனாக வீசினார். பின் இரண்டாவது ஆட்டப் பகுதியில் 1 பந்துகளைச் சந்தித்து இறுதிவரை ஆட்டமிழக்காமல் ஓர் ஓட்டங்களை எடுத்தார். 16 ஓவர்களை வீசி 29 ஓட்டங்களை விட்டுக்கொடுத்து ஓர் இலக்குகளைக் கைப்பற்றினார். இதில் ஐந்து ஓவர்களை மெய்டனாக வீசினார்.

பின் 2018 இல் இலங்கைத் துடுப்பாட்ட அணி மேற்கிந்தியத் தீவுகளில் சுற்றுப்பயணம் மேற்கொண்டது. சூன் 6 இல் எசுப்பானியாவில் நடைபெற்ற முதல் தேர்வுத் துடுப்பாட்டப் போட்டியின் முதல் ஆட்டப் பகுதியில் 26 ஓவர்கள் வீசி 67 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. அதில் 6 ஓவர்களை மெய்டனாக வீசினார்.பின் மட்டையாட்டத்தில் 10 பந்துகளைச் சந்தித்தார். ஆனால் ஓட்டங்களை எடுக்கவில்லை. பின் இரண்டாவது ஆட்டப்பகுதியில் 15 ஓவர்கள் வீசி 43 ஓட்டங்கள் விட்டுக் கொடுத்தார். 3 ஓவர்களை மெய்டனாக வீசினார். ஆனால் இலக்கினைக் கைப்பற்றவில்லை.பின் 49 பந்துகளைச் சந்தித்து 3 ஓட்டங்களை எடுத்து பிசூ பந்துவீச்சில் ஆட்டமிழந்தார்.மேற்கிந்தியத் தீவுகள் அணி 226 ஓட்டங்களில் வெறி பெற்றது.


</doc>
<doc id="423653" url="https://ta.wikipedia.org/wiki?curid=423653" title="லகிரு குமார">
லகிரு குமார

சந்திரதாச பிரகம்மண ராலலாகே லகிரு குமார (Chandradasa Brahammana Ralalage Lahiru Sudesh Kumara, பொதுவாக லகிரு குமாரா என அழைக்கப்படும் இவர் (பெப்ரவரி 13, 1997) இலங்கைத் துடுப்பாட்ட அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். வலதுகை மட்டையாளரான இவர் வலதுகை மித வேகப் பந்துவீச்சாளர் ஆவார். தனது 19 ஆவது வயதில் இவர் தேசிய அணிக்காக விளையாடினார்.

2016 ஆம் ஆண்டில் தனது முதல் தரத் துடுப்பாட்டப் போட்டிகளில் அறிமுகமானார். அக்டோபர் 4 இல் மேற்கிந்தியத்தீவுகள் துடுப்பாட்ட அணிக்கு எதிரான போட்டியில் இவர் இலங்கை அ அணி சார்பாக விளையாடினார். 2017-18 ஆம் ஆண்டிற்கான இலங்கை கிரிக்கெட் லீக்கில் "நந்த ஸ்கிரிப்ட்ஸ்" துடுப்பாட்ட சங்கம் சார்பாக விளையாடினார்.

2017-18 ஆம் ஆண்டிற்கான "சூப்பர் ஃபோர் புரொவென்சியல் துடுப்பாட்டத் தொடரில்" இவர் கண்டி அணி சார்பாக விளையாடினார்.அதRகு அடுத்த ஆண்டு நடைபெற்ற துடுப்பாட்டத் தொடரிலும் இவர் அதே அணி சார்பாக விளையாடினார்.

2018 ஆம் ஆண்டில் நடைபெற்ற இலங்கைத் துடுப்பாட்ட இருபது20 லீக் தொடரில் இவர் காலி அணி சார்பாக விளையாடினார்.

2016 ஆம் ஆண்டில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணக் கோப்பையில் இவர் இலங்கை அணி தலைவராக இருந்தார். "அசிதா ஃபெர்ணான்டோவுடன்" இணைந்து அணியினை அரையிறுதி வரை கூட்டிச் செல்ல உதவினார்.

2016 இல் இலங்கை அணி சிம்பாப்வேயில் சுற்றுப் பயணம் செய்து விளையாடியது. நவம்பர் 2 இல் அராரேயில் நடைபெற்ற சிம்பாப்வே துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் தான் சந்தித்த முதல் பந்திலேயே ஆட்டமிழந்தார். பின் பந்துவீச்சில் 23 ஓவர்கள் வீசி 58 ஓட்டங்களை விட்டுக் கொடுத்து 4 இலக்குகளைக் கைப்பற்றினார். இதில் 5 ஓவர்களை மெய்டனாக வீசினார். பின் இரண்டாவது ஆட்டப் பகுதியில் 19 ஓவர்களை வீசி 45 ஓட்டங்களை விட்டுக்கொடுத்து 2 இலக்குகளைக் கைப்பற்றினார். இதில் மூன்று ஓவர்களை மெய்டனாக வீசினார்.இந்தப் போட்டியில் இலங்கை அணி 225 ஓட்டங்களில் வெற்றி பெற்றது.

2018 இல் இலங்கை அணி மேற்கிந்தியத் தீவுகளில் சுற்றுப் பயணம் செய்து விளையாடியது. சூன் 23 இல் பிரிஜ்டவுனில் நடைபெற்ற சிம்பாப்வே துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் தான் சந்தித்த முதல் பந்திலேயே ஆட்டமிழந்தார். பின் பந்து வீச்சில் 22 ஓவர்கள் வீசி 90 ஓட்டங்களை விட்டுக் கொடுத்து ஓர் இலக்குகளைக் கைப்பற்றினார். இதில் 3 ஓவர்களை மெய்டனாக வீசினார். பின் இரண்டாவது ஆட்டப் பகுதியில் 8 ஓவர்களை வீசி 31 ஓட்டங்களை விட்டுக்கொடுத்து 2 இலக்குகளைக் கைப்பற்றினார். இதில் ஓர் ஓவரை மெய்டனாக வீசினார்.இந்தப் போட்டியில் இலங்கை அணி 4 இலக்குகளில் வெற்றி பெற்றது.


</doc>
<doc id="423659" url="https://ta.wikipedia.org/wiki?curid=423659" title="யாமின் அகுமதுசாய்">
யாமின் அகுமதுசாய்

முகமது யாமின் அகுமதுசாய் (Mohammad Yamin Ahmadzai (பிறப்பு: 25 சூலை,1992) இவர் ஆப்கானித்தான் துடுப்பாட்ட அணியின் வீரர் ஆவார். இவர் ஆப்கானித்தான் துடுப்பாட்ட அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார்.வலதுகை மட்டையாளரான இவர் வலதுகை மித வேகப் பந்துவீச்சாளர் ஆவார். இவர் லக்மான் மாகாணத்தில் பிறந்தவர் ஆவார். 2018 ஆம் ஆண்டில் இந்தியத் துடுப்பாட்ட அணிக்கு எதிரான ஆப்கான் அணியின் முதல் தேர்வுத் துடுப்பட்டப் போட்டியில் விளையாடினார். அந்தப் போட்டியில் ஆப்கானித்தான் சார்பாக முதல் இலக்கினை இவர் கைப்பற்றினார்.

2010 ஆம் ஆண்டில் நியூசிலாந்தில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக் கிண்ணத் துடுப்பாட்டக் கோப்பையில் இவர் விளையாடினார். 19 வயதிற்கு உட்பட்டோருக்கான இந்தியத் துடுப்பாட்ட அணிக்கு எதிரான 19 வயதிற்கு உட்பட்டோருக்கான ஆப்கானித்தான் அணியில் இவர் இடம் பெற்றார். மேலும் இவர் 19 வயதிற்கு உட்பட்ட ஆங்காங் துடுப்பாட்ட அணி மற்றும் 19 வயதிற்கு உட்பட்ட பப்புவா நியூ அணிக்கு எதிராக நடைபெற்ற போடியில் இவர் விளையாடினார். மேலும் 19 வயதிற்கு உட்பட்டோருக்கான உலகக் கோப்பைக்கான தகுதிச் சுற்றுப் போட்டியில் அணியினை வெற்றி பெற உதவினார்.

2011 ஆம் ஆண்டில் "ஃபைசல் பேங்க் இருபது20 தொடரில் ஆப்கான் சீட்டாஸ்" அணி சார்பாக விளையாடினார். இந்தத் தொடரில் "முல்தான் டைகர்ஸ்" அணிக்கு எதிரான இருபது20 போட்டியில் அறிமுகமானார்.இந்தப் போட்டியில் ஒரு ஓவர்கள் வீசி 17 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை.பின் மட்டையாட்டத்தில் இறுதிவரை ஆட்டமிழக்காமல் ஒரு ஓட்டங்களை எடுத்தார்.

மேலும் இவர் "குவைத் இ அசாம்" தொடரில் "ஹபிப் பேங்க் லிமிடட்" எனும் பாக்கித்தான் அணி சார்பாக முதல் தரத் துடுப்பாட்டப் போட்டிகளில் விளையாடி வருகிறார்.

2015 ஆம் ஆண்டில் ஓமன் துடுப்பாட்ட அணிக்கு எதிரான பன்னாட்டு இருபது20தொடரில் இவர் அறிமுகமானார்.2015 ஆம் ஆண்டில் சிம்பாப்வே துடுப்பாட்ட அணி ஐக்கிய அரபு அமீரகத்தில் சுற்றுப் பயணம் மேற்கொண்டது.டிசம்பர் 25 இல் ஷார்ஜாவில் நடைபெற்ற முதல் பன்னாட்டுத் துடுப்பாட்டப் போட்டியில் இவர் அறிமுகமானார்.

2018 ஆம் ஆண்டில் வங்காளதேச துடுப்பாட்ட அணி இந்தியாவில் சுற்றுப் பயணம் செய்து விளையாடியது.சூன் 14 இல் பெங்களூருவில் நடைபெற்ற இந்தியத் துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் துவக்க ஓவர்களை வீசிய இவர் 19 ஓவர்களை வீசி 3 இலக்குகளைக் கைப்பற்றினார். இதில் 7 ஓவர்களை மெய்டனாக வீசினார். ஷிகர் தவான், கே. எல். ராகுல் மற்றும் ரவிச்சந்திரன் அசுவின் ஆகியோரின் இலக்கினைக் கைப்பற்றினார்.மட்டையாட்டத்தில் 9 பந்துகளைச் சந்தித்த இவர் ஓட்டங்கள் எதுவும் எடுக்காமல் அசுவின் பந்துவீச்சில் ஆட்டமிழந்தார்பின் இரண்டாவது ஆட்டப் பகுதியில் 15 பந்துகளில் 1 ஓட்டம் எடுத்து இஷாந்த் ஷர்மா பந்துவீச்சில் ஆட்டமிழந்தார். இந்தப் போட்டியில் இந்திய அணி 226 ஓட்டங்களில் வெற்றி பெற்றது.



</doc>
<doc id="423670" url="https://ta.wikipedia.org/wiki?curid=423670" title="சர்க்கார் பெரியபாளையம் சுக்ரீசுவரர் கோயில்">
சர்க்கார் பெரியபாளையம் சுக்ரீசுவரர் கோயில்

சர்க்கார் பெரியபாளையம் சுக்ரீசுவரர் கோயில் திருப்பூர் மாவட்டத்தில் உள்ள தேவார வைப்புத்தலமாகும். இக்கோயில் தற்போது இந்திய தொல்லியல் துறையின் கட்டுப்பாட்டில் உள்ளது.

இவ்வூர் சர்க்கார் பெரிய பாளையம் என்றும் பெரிய பாளையம் என்றும் வழங்கப்படுகிறது. சுருக்கமாக எஸ். பெரியபாளையம் என்றும் அழைக்கப்படுகிறது. இ்வூர் திருப்பூர்-ஊத்துக்குளி சாலையில் திருப்பூரிலிருந்து 8 கிமீ தொலைவில் உள்ளது. 

சுக்ரீஸ்வரர் திருக்கோவில். உள்ள லிங்கமானது, இராமாயண காலத்தில் இராமபிரானுக்கு உதவி புரிந்த சுக்ரீவனால் பிரதிஷ்டை செய்யப்பட்டு வழிபடப்பட்டவர் என்றும், இதன் காரணமாகவே மூலவர் சுக்ரீஸ்வரர் என்று அழைக்கப்படுகிறார் எனப்படுகிறது. இதனை மெய்ப்பிக்கும் விதமாக ஆலயத்தின் அர்த்த மண்டபத்தில் சுக்ரீவன், சிவலிங்கம் ஒன்றை பிரதிஷ்டை செய்யும் புடைப்புச் சிற்பம் காணப்படுகிறது.
கருவறையில் உள்ள மூலவர் சுக்ரீசுவரர் என்ற பெயரிலும் இறைவி ஆவுடைநாயகி என்றும் அழைக்கப்படுகிறார். 

கோயில் குறித்து நிலவும் இன்னொரு கதையின்படி, முன்னொரு காலத்தில் ஒரு வணிகர், இந்த கோயிலிலின் வழியாக மாடுகள் மீது மிளகு மூட்டைகளை ஏற்றி சென்றார். அங்கு வந்த ஒருவர், ‘மூட்டையில் என்ன இருக்கிறது?’ என்று கேட்டுள்ளார். மிளகுக்கு இருந்த விலைமதிப்பு காரணமாக, வணிகர் பாசிப்பயிறு இருப்பதாக பொய்யுரைத்தார். பின்னர் அங்கிருந்து சந்தைக்குச் சென்று, மூட்டைகளைத் திறந்து பார்த்தபோது, அதில் பாசிப்பயிறுதான் இருந்துள்ளன. கோயிலின் முன்பாக வைத்து பொய்யுரைத்ததற்கு இறைவன் அளித்த தண்டனையை எண்ணி, வருந்திய அந்த வணிகர், இறைவனை மனமுருக வேண்டினார். அப்போது அவருக்கு ஒரு அசரீரி ஒலி கேட்டது. ‘உன் மாடுகள் எங்கு வந்து நிற்கிறதோ, அங்கு வந்து என்னை வணங்கு, உன் பிரச்சினைக்கு தீர்வு கிடைக்கும்’ என்றது குரல்.

வியாபாரியும் மாட்டை ஓட்டி வந்து மாடு நின்ற இடத்தில் சுக்ரீஸ்வரரை வணங்கினார். இதையடுத்து பாசிப்பயிராக இருந்த மூட்டைகள், மிளகு மூட்டைகளாக மாறின. இப்பகுதி மக்கள், இத்தல இறைவனை ‘மிளகு ஈஸ்வரர்’ என்றே அழைக்கிறார்கள். அதனால் இங்கு வந்து மிளகு பூஜை செய்தால், நினைத்த காரியங்கள் நிறைவேறும் என்பது நம்பிக்கை நிலவுகிறது.

இத்தல மூலவர் சுக்ரீஸ்வரர் என்னும், குரக்குத்தளி ஆடுடைய நாயனார் என்றும் அழைக்கப்படுகிறார். இறைவனின் கருவறைக்கு வலது புறம் ஆவுடைநாயகி என்ற பெயரில் அம்மன், தனிச் சன்னிதியில் உள்ளார். கோயிலில் மூலவரின் கருவறைக்கு நேர் எதிரில் பத்ரகாளி அம்மன் சன்னிதி இடம்பெற்றுள்ளது. திருச்சுற்றில் விநாயகர், மயில்வாகனம், மூன்று லிங்கத்திருமேனிகள், பைரவர், துர்க்கை, சூரியன் ஆகியோரின் சன்னதிகள் உள்ளன. மேலும் கோயியில் நிலம், நீர், காற்று, ஆகாயம், நெருப்பு ஆகிய பஞ்ச பூதங்களைக் குறிக்கும், பஞ்ச லிங்கங்கள் இருக்கின்றன. மூலவரே அக்னி லிங்கமாக பார்க்கப்படுகிறார். வில்வ மரத்தின் கீழ், ஆகாச லிங்கம் அமைந்துள்ளது. மற்ற மூன்று லிங்கங்களும் கோவிலைச் சுற்றி அமைந்திருக்கின்றன.


</doc>
<doc id="423672" url="https://ta.wikipedia.org/wiki?curid=423672" title="பரஞ்சேர்வழி மத்யபுரீசுவரர் கோயில்">
பரஞ்சேர்வழி மத்யபுரீசுவரர் கோயில்

பரஞ்சேர்வழி மத்யபுரீசுவரர் கோயில் ஈரோடு மாவட்டத்தில் உள்ள தேவார வைப்புத்தலமாகும். 

காங்கேயம்-சென்னிமலை/பெருந்துறை சாலையில் 8 கிமீ தொலைவில் உள்ள நால்ரோடு அருகே நத்தக்காடையூர் 10 கிமீ என்ற வழிகாட்டியுள்ள திசையில் வலப்புறத்தில் 3 கிமீ தொலைவில் உள்ளது. 

இக்கோயிலில் உள்ள இறைவன் மத்யுபுரீசுவரர் என்றும் நட்டூர்நாதர் என்றும் அழைக்கப்படுகிறார். இறைவி சுகந்த குந்தளாம்பிகை என்றும், நட்டுவார் குழலியம்மை என்றும் அழைக்கப்படுகிறார். 

திருச்சுற்றில் கணபதி, விளியகுல விநாயகர், ஒதாளகுல விநாயகர், ஆறுமுகம், ஆவல விநாயகர், பைரவர் ஆகியோரின் சன்னதிகள் உள்ளன. கோஷ்டத்தில் நர்த்தன கணபதி, தட்சிணாமூர்த்தி, லிங்கோத்பவர் உள்ளனர். 


</doc>
<doc id="423678" url="https://ta.wikipedia.org/wiki?curid=423678" title="வில்லியம் III (நெதர்லாந்து)">
வில்லியம் III (நெதர்லாந்து)

வில்லியம் III (இடச்சு: "Willem Alexander Paul Frederik Lodewijk"; ஆங்கிலம்: "William Alexander Paul Frederick Louis"; 19 பிப்ரவரி 1817 – 23 நவம்பர் 1890) நெதர்லாந்து நாட்டின் அரசராகவும் லக்ஸம்பர்க் பெருங்கோமானாகவும் 1849 முதல் 1890 வரை இருந்தார். இவர் ஆரஞ்சு நஸ்ஸாவ் வம்சம் வழிவந்த மூன்றாவது அரசர் ஆவார்.

மூன்றாம் வில்லியம் ரஷ்யாவின் அண்ணா பாவ்லோவ்ன மற்றும் நெதர்லாந்தின் அரசர் இரண்டாம் வில்லியம் ஆகியோரின் மகனாவார். இரண்டாம் வில்லியம்க்கு பின் 1849 ஆம் ஆண்டு நெதர்லாந்தின் அரசரானார்.

மூன்றாம் வில்லியம் தனது அத்தை மகள் சோபியை 1839 ஆம் ஆண்டு மணந்தார் மேலும் இவர்களுக்கு வில்லியம், மௌரிஸ், அலெக்சாண்டர் என்ற மூன்று மகன்கள் பிறந்தனர். 1877 ஆம் ஆண்டு சோபியின் மறைவுக்குப்பின் இவர் எம்மாவை 1879 ஆம் ஆண்டு மணந்தார். இவர்களுக்கு வில்ஹெல்மினா என்ற மகள் பிறந்தார். வில்ஹெல்மினா நெதர்லாந்து நாட்டின் அரியணை வாரிசாக அறிவிக்கப்பட்டார்.


</doc>
<doc id="423682" url="https://ta.wikipedia.org/wiki?curid=423682" title="நெதர்லாந்தின் இரண்டாம் வில்லியம்">
நெதர்லாந்தின் இரண்டாம் வில்லியம்

வில்லியம் II (Willem Frederik George Lodewijk, anglicized as William Frederick George Louis; 6 டிசம்பர் 1792 – 17 மார்ச் 1849) ஆரஞ்சு நஸ்ஸாவ் வம்சம் வழிவந்த இரண்டாவது நெதர்லாந்து அரசர் ஆவார். மேலும் தம் ஆட்சி காலத்தில் லக்ஸம்பர்க் பெருங்கோமானாகவும் லிம்பர்க் கோமானாகவும் இருந்தார். 

இரண்டாம் வில்லியம் பிரஷ்யாவின் வில்ஹெல்மின் மற்றும் நெதர்லாந்தின் முதலாம் வில்லியதின் மகனாவார். 1815 ஆம் ஆண்டு முதலாம் வில்லியம் நாட்டை கைப்பற்றி தன் முடியாட்சிக்கு கீழ் கொண்டுவந்தார். இதனால் இரண்டாம் வில்லியம் ஆரஞ்சு இல்லத்தின் இளவரசராகவும், நாட்டின் அரச வாரிசாகவுமனார். 1840 ஆம் ஆண்டு அக்டோபர் மாதம் 7 ஆம் நாள் நாட்டின் முடியாட்சியை கைப்பற்றி அரசரானார். இவரது ஆட்சிக்காலத்தில் நெதர்லாந்து பாராளுமன்ற மக்களாட்சியாக புதிய அரசியலமைப்பு உருவானது. வில்லியம் ரஷ்யா நாட்டின் அண்ணா பாவ்லோவ்னவை மணந்தார். அவர்களுக்கு நான்கு மகன்கள் மற்றும் ஒரு மகளும் பிறந்தனர். இவர் மார்ச்சு 17, 1849 ஆம் ஆண்டு இறந்தார். இவரின் மகன் மூன்றாம் வில்லியம் அரசரானார்.


</doc>
<doc id="423689" url="https://ta.wikipedia.org/wiki?curid=423689" title="தாரி மொழி">
தாரி மொழி

தாரி மொழி ஆப்கானிஸ்தானில் பேசப்படும் பாரசீக மொழி வடிவின் ஒரு மாறுபாடு ஆகும். ஆப்கானிஸ்தான் அரசால் 1964 ஆம் ஆண்டில் அந்நாட்டில் பேசப்படும் பாரசீக மொழிக்கு தாரி மொழி என பெயரிடப்பட்டது. இதனால் இம்மொழி ஆப்கானிய பாரசீக மொழி எனவும் அழைக்கப்படுகிறது. தாரி மொழி ஆப்கானிஸ்தானின் ஓர் அதிகாரப்பூர்வமான ஆட்சி மொழியாகும். ஆப்கானிஸ்தானில் பாரசீக மொழி பேசுவோர் இம்மொழியை "ஃபார்சீ" என அழைக்கின்றனர்.இவர்கள் தாரி மொழி எனும் பெயர் பாஷ்டூன் எனும் சமுகத்தினரால் அவர்கள் மீது திணிக்கப்படுவதாக கூறுகின்றனர்.


</doc>
<doc id="423692" url="https://ta.wikipedia.org/wiki?curid=423692" title="வில்லியம் I (நெதர்லாந்து)">
வில்லியம் I (நெதர்லாந்து)

வில்லியம் I (இடச்சு:Willem Frederik; 24 ஆகஸ்ட் 1772 – 12 டிசம்பர் 1843) நெதர்லாந்து நாட்டின் முதல் அரசர் ஆவார். இவரே முதல் லக்ஸம்பர்க் பெருங்கோமகனும் ஆவார்.
நெதர்லாந்து நாட்டின் முதலாம் வில்லியம் 1813 ஆம் ஆண்டு ஐக்கிய நெதர்லாந்து நாட்டை ஏற்படுத்தினார். இவரே நெதர்லாந்து நாட்டை தன் முடியாட்சியின் கீழ் கொண்டுவந்தார்.
மேலும் மார்ச்சு 16, 1815 ஆம் ஆண்டு லக்ஸம்பர்கின் கோமகன் ஆனார். அதே ஆண்டு ஜூன் 9 ஆம் நாள் முதலாம் வில்லியம் லக்ஸம்பர்க்கின் முதல் பெருங்கோமகன் ஆனார். மேலும் 1839 ஆம் ஆண்டில் லிம்பர்க்கின் கோமகனானார். 1840 ஆம் ஆண்டில் தன்னை அரசர் வில்லியம் பிரடெரிக் என அழைத்துக்கொண்டார்.


</doc>
<doc id="423693" url="https://ta.wikipedia.org/wiki?curid=423693" title="சம்பிரதி">
சம்பிரதி

சம்பிரதி (Samprati) (ஆட்சிக் காலம்: கிமு 224 - 215), மௌரியப் பேரரசின் ஐந்தாம் சக்கரவர்த்தி ஆவார். இவர் பேரரசர் அசோகரின் பேரனும், கண்கள் குருடாக்கப்பட்ட அசோகரின் மகனாக குணாளனின் மகனும் ஆவார். சம்பிரதி, தனது பங்காளியான தசரத மௌரியரின் மறைவிற்கு பின் மௌரியப் பேரரசின் அரியணை ஏறியவர்.

அசோகரின் முதல் மகன் மகிந்தன் பௌத்த சமயத்தை இலங்கையில் பரப்பச் சென்றதால், குணாளன் மௌரியப் பேரரசின் பட்டத்து இளவரசர் பதவிக்கு தேர்ந்தெடுக்கப்படுவார் என்பதால், குணாளனின் கண்கள், ஒரு சதித் திட்டம் தீட்டப்பட்டது.
குணாளன் அசோகரின் பட்டத்தரசிகளில் ஒருவரான சமணச் சமயத்தைச் சேர்ந்த் பத்மாவதியின் மகன் ஆவார். குணாளன் அரியணை ஏறிவிடக்கூடாது என்பதற்காக, சதிச் செயல் மூலம், குணாளனின் கண்கள் குருடாக்கப்பட்டது. எனவே குணாளனால் அரியணை ஏற உரிமை இல்லாது போனதால், தன் மகன் சம்பிரதியுடன், மகதத்தை விட்டு, உச்செயினுக்குச் சென்றார். பின்னர் மௌரியப் பேரரசராக தசரத மௌரியர் அரியணை ஏறினார்.

உச்செயினில் குணாளனுடன் வளர்ந்து கொண்டிருந்த சம்பிரதி, ஒரு முறை இருவரும் படாலிபுத்திரம் சென்று, அசோகரிடம் தனது அரியணை உரிமை கோரினார். தசரத மௌரியருக்குப் பின்னர் சம்பிரதிக்கு அரியணை ஏறும் உரிமை வழங்கப்படும் என அசோகர் உறுதியளித்தார். கிமு 224ல் தசரத மௌரியர் இறந்த பிறகு சம்பிரதி மௌரியப் பேரரசர் ஆனார். 

சமண சமயத்தை பின்பற்றும் சம்பிரதி 9 ஆண்டுகள் அரசாண்டர். சமண சமய இலக்கியங்களின் படி, சம்பிரதி பாடலிபுத்திரம் மற்றும் உஜ்ஜைன் ஆகிய நகரங்களைத் தலைநகரங்களாகக் கொண்டார். முன்னர் தசரத மௌரியர் ஆட்சியின் போது, ஆந்திரம் மற்றும் மைசூர் இராச்சியங்கள், மௌரியப் பேரரசிலிருந்து விடுபட்டு தன்னாட்சியுடன் ஆண்டது. சம்பிரதி ஆட்சிக் காலத்தில் மீண்டும் ஆந்திரம் மற்றும் மைசூர் இராச்சியங்களை வென்று மௌரியப் பேரரசில் இணைத்தார்.



</doc>
<doc id="423695" url="https://ta.wikipedia.org/wiki?curid=423695" title="தேவவர்மன்">
தேவவர்மன்

தேவவர்மன் அல்லது தேவதர்மன் (Devavarman or Devadharman) மௌரியப் பேரரசு வீழ்ச்சியடைந்து கொண்டிருந்த காலத்தில், சாலிசுகாவிற்குப் பின்னர் அரியணை ஏறிய ஏழாவது மௌரியப் பேரரசரான இவர் கிமு 202 முதல் 195 முடிய 7 ஆண்டுகள் மௌரியப் பேரரசை ஆட்சி செய்தார்.


</doc>
<doc id="423696" url="https://ta.wikipedia.org/wiki?curid=423696" title="இன்சைட்">
இன்சைட்

இன்சைட் ("InSight") என்பது அமெரிக்காவின் தேசிய வானூர்தியியல் மற்றும் விண்வெளி நிர்வாக அமைப்பினால் செவ்வாயில் ஆராய்ச்சி மேற்கொள்வதற்காக அனுப்பப்பட்ட தானியங்கி விண்கலமாகும். இந்த தானியங்கி விண்கலம் 27.11.2018 அன்று திங்கட்கிழமை காலை 01.30 மணியளவில் செவ்வாயில் தரையிறங்கியது. இவ்விண்கலம் செவ்வாய்க் கோளின் மத்திய ரேகைக்கு அருகில் உள்ள அலிசிம் பிளானீசியா என்ற பகுதியில் தரையிறங்கியது. இந்த தானியங்கி விண்கலமானது லாக்கீட் மார்ட்டின் விண்வெளி அமைப்புகள் நிறுவனத்தால் தயாரிக்கப்பட்டது. மேலும், இந்த தானியங்கி விண்கலம் நாசாவின் தாரை செலுத்த ஆய்வகத்தால் நிர்வகிக்கப்பட்டும் வருகிறது. இதன் இயக்கமானது 2018 மே 5 ஆம் நாள் தொடங்கியது. அட்லஸ் 5 - 401 என்ற இராக்கெட் மூலம் இந்த தானியங்கி விண்கலம் செவ்வாயை நோக்கி அனுப்பப்பட்டது. 2018 நவம்பர் 26 அன்று ஒசநே 19:52:59 அளவில் செவ்வாயில் தரை இறங்கியது. இன்சைட் தனது பயணத்தில் 483 மில்லியன் கிலோமீட்டர் (300 மில்லியன் மைல்கள்) தூரத்தைக் கடந்துள்ளது.

செவ்வாயின் மேற்பரப்பில் SEIS என்றழைக்கப்படும் நிலநடுக்கமானி ஒன்றை வைத்தல், செவ்வாய் கிரகத்தின் உட்புறத்தின் துல்லியமான முப்பரிமாண மாதிரிகள் வழங்குவதற்கு வாய்ப்பினை ஏற்படுத்துதல், கோளின் உட்புறத்தில் ஏற்படும் வெப்பப் பரிமாற்றத்தை எச்பி எனப்படும் ஒரு வெப்பத்தை ஊடுருவி ஆராயும் முறையின் மூலம் அளந்து அதனை வைத்து செவ்வாயின் தொடக்க கால நிலவியல் பரிணாமத்தைப் பற்றி படிப்பது ஆகியவை இன்சைட் தானியங்கி விண்கலம் ஏவப்பட்டதற்கான முக்கிய நோக்கங்களாகும்.



</doc>
<doc id="423699" url="https://ta.wikipedia.org/wiki?curid=423699" title="சாலிசுகா">
சாலிசுகா

சாலிசுகா மௌரியன் (Shalishuka) மௌரியப் பேரரசின் 6-வது பேரரசர் ஆவார். வீழ்ச்சியடைந்து கொண்டிருந்த மௌரியப் பேரரசை கிமு 2015 முதல் கிமு 202 வரை 7 ஆண்டுகள் ஆண்டார்.


</doc>
<doc id="423717" url="https://ta.wikipedia.org/wiki?curid=423717" title="மஞ்சுஸ்ரீ தபா">
மஞ்சுஸ்ரீ தபா

மஞ்சுஶ்ரீ தபா () காட்மாண்டுவில் பிறந்தார். கனடா எழுத்தாளர், கட்டுரையாளர் மற்றும் மொழிபெயர்ப்பாளரான இவர் நேபாள வம்சாவளி பெண் ஆவார். இவர் புனைவு எழுத்தாளராகவும் தனது படைப்புகளை வழங்கிவருகிறார். நேபாள நூல்களை முதன்மையாக கொண்டு ஆங்கில மொழியில் இலக்கியங்களை மொழிபெயர்த்துள்ளார். நேபாள நாட்டின் ஆட்சி மாற்றம், சுயசரிதைய, நேபாள மக்களின் உள்ள பிரதிபளிப்பு பற்றிய நூல்கள் பல வெளியிட்டுள்ளார்.

மஞ்சுஶ்ரீ தபா அவர்கள் 1968 ஆம் ஆண்டு நேபாளத்தில் உள்ள காட்மாண்டுவில் பிறந்தார். பேக் பகதூர் தபா மற்றும் ரீட்டா தபா இவரின் பெற்றோர்கள் ஆவர். இவரின் தந்தை நேபாள நாட்டின் முன்னாள் நிதி அமைச்சராகவும், வெளியுறவு துறை அமைச்சராகவும் மற்றும் இந்தியா, அமெரிக்க ஐக்கிய நாடுகளுக்கான நேபாள தூதரக அதிகாரியாக பணியாற்றினார். இவரின் தாயார் ரீட்டா தபா ஒரு பொது சுகாதார நிபுணத்துவ மருத்துவர் ஆவார். இவருக்கு பாஸ்கர தபா என்ற மூத்த சகோதரரும் தேஜ்ஶ்ரீ தபா என்ற மூத்த சகோதரியும் இருக்கின்றனர். தேஜ்ஶ்ரீ பெல்ஜியம் நாட்டில் வசித்துவருகிறார். பாஸ்கர தபா ஒரு பொறியியல் நிபுணர் ஆவார்.

இவர் நேபாளம், கனடா மற்றும் அமெரிக்காவில் வளர்ந்தவர். பின்னாளில் இவர் ஓர் ஆங்கில எழுத்தாளரானார். வடிவமைப்பு துறைக்கான ரூடு தீவு கல்விநிலையத்தில் புகைப்பட துறையில் இளங்கலை பட்டம் பெற்று தனது படைப்புகளை தொடங்கினார். 1992 ஆம் ஆண்டு தனது முதல் படைப்பான உடைந்த துண்டின் என்ற நூல் ஆகும். 2001 ஆம் ஆண்டில் தனது நாவலான வரலாற்றின் போதகர் என்ற படைப்பை வெளிட்டார். பின்னர் புகைப்படத் துறையில் முதுகலை பட்டம் பெற்றார். தன் முதுகலை படிப்புக்காக சியாட்டில் உள்ள வாசிங்டன் பல்கலைக்கழகத்தில் படைப்பு எழுதும் திட்டத்திற்கான ஆய்வறிக்கை செய்து முடித்தார். இந்திர பகதூர் ராய் என்ற இந்திய-நேபாள எழுத்தாளரின் படைப்பான இன்று ஒரு திருவிழாவை மொழிபெயர்ப்பு செய்தார். அமெரிக்காவின் நியுயார்க் நகரை தலைமை இடமாகக் கொண்டு இயங்கும் அமெரிக்க எழுதுகோள் (ஆங்கிலம்:PEN AMERICA) நிறுவனம் குறிப்பிடத்தக்க இலக்கிய மொழிபெயர்ப்பாளருக்கான ஊக்கத்தொகை இம் மொழிபெயர்ப்புக்கு வழங்கியது. 2005 ஆம் ஆண்டு வெளியிடப்பட்ட படைப்பான காட்மாண்டுவே மற: ஜனநாயகத்திற்கான ஒரு இரங்கற்பா என்ற நூலினால் இவர் மிகவும் அறியப்படுகிறார். 2006 ஆம் ஆண்டு இப் படைப்புக்கு ஜெர்மனிநாடாடின் பெர்லின் நகயில் எழுத்துக்கான அலைசிஸ் விருது வழங்கப்பட்டது.

இந்நூல் வெளியீட்டுக்குப் பின் நாட்டைவிட்டு வெளியேறினார் ஆட்சிக்கவிழ்ப்புக்கு எதிராக எழுதினார். 2007 ஆம் ஆண்டில் புதைக்கப்பட்ட பூமி என்ற சிறுகதை தொகுப்புகளை உருவாக்கினார். 2009 ஆண்டு நேபாள சுற்றுசூழலியலாளர் பற்றிய சுயசரிதையை வெளியிட்டார். 2010 ஆம் ஆண்டு பறக்கும் தறுவாயில் என்ற நாவலை வெளியிட்டார். 2011 ஆம் ஆண்டு தனது நூற்பு சேகரிப்பான வாழ்க்கையை நாம் இழந்துவிட்டோம் : நேபாளத்தின் கட்டுரைகள் மற்றும் கருத்துகள் என்ற படைப்பை வெளியிட்டார். இவரது அன்மைகால படைப்பு 2016 ஆம் ஆண்டு தெற்காசியாவில் வெளியிடப்பட்டது. இது நம் சொந்த வாழ்வில் நம் அனைவருக்கும் என்ற நாவல் ஆகும்.

மேலும் மஞ்சுஶ்ரீ தபா அமெரிக்காவின் ஆங்கில நாளிதழான த நியூயார்க் டைம்ஸ் பத்திரிகையின் ஒரு திறந்த பதிப்பாளராகவும் எழுத்தாளராகவும் தனது பங்களிப்பை வழங்கிவருகிறார்.



</doc>
<doc id="423722" url="https://ta.wikipedia.org/wiki?curid=423722" title="காலியம்(III) தெலூரைடு">
காலியம்(III) தெலூரைடு

காலியம்(III) தெலூரைடு ("Gallium(III) telluride") என்பது GaTe என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். உலோகத் தெலூரைடாக வகைப்படுத்தப்படும் இச்சேர்மம் . அறை வெப்பநிலையில் கருப்பு நிறத்திலும் நெடியற்றும் காணப்படுகிறது. எளிதில் நொறுங்கும் தன்மை கொண்ட இப்படிகத்திண்மம் III-VI வகையான ஒரு குறைக்கடத்தியாகும். மேலும் காலியம் தெலுரைடு அணிக்கோவை கட்டமைப்பில் படிகமாகிறது . 

உயர் வெப்பநிலையின்கீழ் தெலூரைடு ஆக்சைடு அணைவுச் சேர்மமும் மும்மெத்தில் காலியமும் ஈடுபடும் திண்ம-நிலை வினையின் வழியாக காலியம் தெலுரைடு பொதுவாகத் தயாரிக்கப்படுகிறது. தனிமநிலை காலியம் மற்றும் தனிமநிலை தெலுரியம் இரண்டும் உயர்வெப்ப நிலையில் வினைபுரிவதாலும் இதைத் தயாரிக்க இயலும் . 

அறை வெப்பநிலையில் காலியம்(III) தெலூரைடு கருப்பு நிறங்கொண்டு, நெடியற்று, எளிதில் நொறுங்கக் கூடிய ஒரு படிகமாகும். நான்கு ஒருங்கிணைவுகள் கொண்ட நான்முகக் கட்டமைப்பில் காலியம்(III) தெலூரைடு படிகமாகிறது. உடனடியாக தீப்பற்றும் பண்போ வினைபுரியும் பண்போ இதற்குக் கிடையாது. இருப்பினும் தேவையான பாதுகாப்பு உடையுடன் இதை கையாளவேண்டும். காலியம்(III) தெலூரைடின் உருகுநிலை 788° செல்சியசு முதல் 792° செல்சியசு வெப்பநிலை வரை இருக்கும். நீரில் இச்சேர்மம் கரைவதில்லை . 

அறைவெப்பநிலையில் காலியம்(III) தெலூரைடு நிலைப்புத்தன்மை கொண்டதாக இருக்கிறது. வினை திறன் அற்ற சேர்மமாக இருப்பதாலும் இதனுடன் இணக்கமாகச் சேர்ந்துள்ள வேதிப்பொருட்கள் ஏதும் அறியப்படவில்லை . நாட்பட்ட காலியம்(III) தெலூரைடு தெலூரைடு புகையை உமிழ்ந்து இயற்கையிலேயே சிதைவடைகிறது. தீங்கு விலைவிக்கும் பலபடியாக்க வினைகள் எதிலும் இச்சேர்மம் ஈடுபடுவதில்லை. 

காலியம்(III) தெலூரைடின் நச்சுத்தன்மை குறித்த ஆய்வுகள் முழுமையாக மேற்கொள்ளப்படவில்லை. இருப்பினும் தனிமநிலை தெலூரியம் ஒப்பீட்டளவில் குறைந்த நச்சுத்தன்மையுடன் காணப்படுகிறது. உடலில் டைமெத்தில் தெலூரைடாக இது மாற்றப்படுகிறது, இதன் காரணமாக மூச்சு மற்றும் வியர்வையில் பூண்டு போன்ற நாற்றம் உண்டாகிறது. உடலில் அதிகமாக வெளிப்பட நேர்ந்தால் இதைத்தவிர கூடுதலாக, தலைவலி, சோர்வு, உலோகச் சுவை, பசியின்மை, குமட்டல், நடுக்கம், மூச்சுத்திணறல் மற்றும் சுவாசக் கோளாறுகள் போன்ற இடர்பாடுகள் ஏற்படலாம் . எனவே இச்சேர்மத்தை பயன்படுத்துங்கால் அவசியமான முன்னேற்பாடுகளுடன் இருப்பது அவசியம். ஆய்வக மூக்குக் கண்ணாடிகள் மற்றும் கையுறைகள் அணிந்து நன்கு காற்றோட்டமுள்ள ஓர் அறையில் இதைப் பயன்படுத்த வேண்டும் . 

காலியம்(III) தெலூரைடு பி-பிரிவு III-VI என்ற வகை குறைக்கடத்தியாகும். நடைமுறையில் இது தொழிற்சாலைகளில் பயன்படுத்தப்படுவது கட்டுப்படுத்தப்பட்டுள்ளது. என்றாலும் மென் படலமாகவும் சீரொளி டையோடு மற்றும் சூரிய மின்கலன்களில் பயன்படுத்தப்பட்டு வருகிறது . 

காலியம்(III)தெலூரைடின் மருத்துவ பயன்கள் இன்னும் ஆய்வு நிலையிலே உள்ளன . 

குறைகடத்தி மற்றும் வேதி ஆவிப் படிவு, பௌதீக ஆவிப் படிவு காட்சியமைத்தல், ஒளியியல் பயன்பாடுகள் போன்றவை காலியம்(III)தெலூரைடின் பிற பயன்களாகும் . படிக மற்றும் பல்படிக வடிவங்களில் மீத்தூய காலியம்(III)தெலூரைடு வர்த்தகமுறையாகவும் விற்பனைக்குக் கிடைக்கிறது . 


</doc>
<doc id="423728" url="https://ta.wikipedia.org/wiki?curid=423728" title="பாருன் பள்ளத்தாக்கு">
பாருன் பள்ளத்தாக்கு

பாருன் பள்ளத்தாக்கு () ஒரு இமயமலை பள்ளத்தாக்கு ஆகும். இது நேபாளம் நாட்டின் மக்காலு மலை அடிவாரத்தில் சங்குவாசபா மாவட்டத்தில் அமைந்துள்ளது. இப்பகுதி முழுவதும் மக்காலு பாருன் தேசிய பூங்காவில் அடங்கியுள்ளது.

பாருன் பள்ளத்தாக்கு அதிர்ச்சி தரும் ஆழமான பள்ளத்தாக்கு ஆகும். இங்கு உயரமான நீர்வீழ்ச்சிகளும் கீழே பசுமையான காடுகளும் நிறைந்து காணப்படுகிறது. மேலும் இங்கு உறைபனிகள் நிறைந்து காணப்படுகிறது. மற்றும் வண்ணமயமான பூக்கள் இவ் வெள்ளை பனி சிகரங்களின் கீழே பூக்கும். இந்த தனித்துவமான நிலப்பரப்பு பூமியிலுள்ள கடந்தகால மலைப்பாங்கான சுற்றுச்சூழல் சிலவற்றைக் கொண்டுள்ளது. அரிய வகை இனங்கள் மற்றும் தாவரங்கள் பல்வேறு காலநிலைகளிலும் வாழ்விடங்களிலும் வளர்ந்து வருகின்றன. இவைகள் மனிதர்களால் எந்த பாதிப்புக்கும் உள்ளாவதில்லை.

இந்த பள்ளத்தாக்கு பாருன் ஆற்றின் மூலம் உருவாக்கப்பட்டது. இது குளிர்காலத்தில் பனிப்பாறையாக உறைந்து போகும். இந்ந ஆற்றை உள்ளூர் மக்கள் தங்கள் லிம்பு மொழியில் சுக்சுவா ஆறு என அழைக்கின்றனர். இந்த இடம் முதலில் யோகா இன மக்கள் மற்றும் லிம்பு இன மக்கள் பல நூற்றாண்டுகளுக்கு முன்பு வாழ்ந்ததாக ஆய்வுகள் குறிப்பிடுகின்றன.
பண்டைய பௌத்த மத புத்தகங்களில் இமயமலை பகுதியில் அமைந்துள்ள ஏழு மறைவு பள்ளத்தாக்குகளில் (நஹே-பேயல் கிம்முலாங்) உள்ள எந்தவொரு உயிர்களும் முதிமை இல்லாத மற்றும் மாய கண்கவர் அழகிய பசுமையான இடங்களை கொண்டதாக கருதப்படுகிறது. இவ்வுலகம் பேரழிவு ஏற்படும் போது இங்குள்ள ஏழு மறைவு பள்ளத்தாகில் இருந்துதான் உயிரினங்கள் தோன்றும் என்று இப் புத்தகம் கூறுகிறது. இவைகள் மக்காலு-பாருன் பகுதியில் உள்ளதாக நம்பப்படுகிறது.

இப் பள்ளத்தாக்கு பகுதி முழுவதும் மக்கள் வாழிடங்கள் அற்றவை. இப்பகுதி முழுவதும் பசும்புற்கள் நிறைந்து காணப்படுகிறது. கோடை காலத்தில் சில முகாம்கள் குறிப்பிட்ட சில பகுதிகளில் அமைக்கப்படும் முகாம்கள் அமைக்கப்படும் பகுதிகள்:

பாருன் பள்ளத்தாக்கு பகுதிகளில் கிழக்கு இமயமலை அகண்டஇலைக் காடுகள், கிழக்கு இமயமலை ஊசிஇலைக் காடுகள், கிழக்கு இமயமலை அல்பின் புதர் மற்றும் புல்வெளிக் காடுகளைக் கொண்டுள்ளது. தாவரங்கள், விலங்குகள் மற்றும் மக்களுடைய மிகப்பெரிய பன்முகத்தன்மைக்கு இது அடையாளம் காணப்படுகிறது. இந்த பகுதியில் 3000 வகையான பூக்கும் தாவரங்கள் உள்ளன. இதில் 25 வகையான ரோதோடெண்டிரன், 47 வகையான மல்லிகை வகைகள், 56 அரிய தாவரங்கள் உள்ளன. 440 வகை பறவைகள், மற்றும் 75 பாலூட்டிகள் ஆகியவையும் அடங்கும். இதில் ஆபத்தான பனிச்சிறுத்தை, சிவப்பு பாண்டா கரடிகள், கஸ்தூரி மான், காட்டுப்பன்றி முதலிய விலங்குகள் பதிவு செய்யப்பட்டுள்ளன.

இந்த குறிப்பிடத்தக்க பல்லுயிர் கொண்ட பகுதி உலகளாவிய முக்கியத்துவம் வாய்ந்ததாகக் கருதப்படுகிறது. மற்றும் சர்வதேச விஞ்ஞான ஆராய்ச்சிக்காக வாழும் ஆய்வகத்தை வழங்குகிறது. பாருன் பள்ளத்தாக்கு நேபாளம் மற்றும் சீனாவுடனான ஒரு ஒப்பந்தத்தின் கீழ் ஒரு பெரிய சர்வதேச பாதுகாக்கப்பட்ட பகுதியாக அறிவிக்கப்பட்டுள்ளது.

பாருன் பள்ளத்தாக்கு மலையேற்றம் மேற்கொள்ள ஒரு சிறந்த இடம் ஆகும். இது மக்காலு மலையேற்ற முகாம்க்கு செல்லும் வழியில் உள்ளது. சற்றே கடினமான இன்னும் மிகவும் ரசனையை தரும் மலையேற்றமாக இந்த மக்காலு-பாருன் தேசிய பூங்காவின் கரடுமுரடான நிலம் அனுபவங்களை வழங்குகிறது. அண்மையில் இங்கு மலை ஏற்றத்திற்கு வருபவர்களுக்கு உணவு, உபகரணங்கள் வழங்கப்படுகிறது இருப்பினும் பற்றாக்குறை ஏற்படுகிறது.


</doc>
<doc id="423733" url="https://ta.wikipedia.org/wiki?curid=423733" title="1,2-டையாக்சிடேன்டையோன்">
1,2-டையாக்சிடேன்டையோன்

1,2-டையாக்சிடேன்டையோன் ("1,2-Dioxetanedione") என்பது CO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். 1,2-டையாக்சாவளையபியூட்டேன்-3,4-டையோன், பெராக்சி அமில எசுத்தர் என்ற பெயர்களாலும் இச்சேர்மம் அழைக்கப்படுகிறது. கார்பனின் நிலைப்புத்தன்மையற்ற இச்சேர்மம் ஓர் ஆக்சோ கார்பனாகக் கருதப்படுகிறது. மேலும் இதை1,2-டையாக்சிடேன் அல்லது 1,2-டையாக்சாவளையபியூட்டேனின் இரட்டைக் கீட்டோனாகவும் அல்லது கார்பன் டை ஆக்சைடின் வளைய இருபடியாகவும் பார்க்க முடியும்.

சாதாரண நிலைமைகளில் 180 கெல்வின் வெப்பநிலையிலும் கூட இது கார்பன் டை ஆக்சைடாகச் சிதைவடைகிறது. ஆனால் பொருண்மை நிறமாலையியல் மற்றும் பிற நுட்பங்களால் இதை அறியமுடியும். 


</doc>
<doc id="423734" url="https://ta.wikipedia.org/wiki?curid=423734" title="மக்காலு பாருன் தேசிய பூங்கா">
மக்காலு பாருன் தேசிய பூங்கா

மக்காலு பாருன் தேசிய பூங்கா நேபாளம் நாட்டின் எட்டாவது பூங்காவாகும். இது இமயமலையில் சாகர்மாதா தேசியப் பூங்காவின் தொடர்ச்சியாக அமைந்துள்ளது. இது நேபாள மாநில எண் 1ன் மாவட்டங்களான சோலுகும்பு மாவட்டம் மற்றும் சங்குவாசபா மாவட்ட பகுதியில் சுமார் 580 சதுரமயில்கள் பரவியுள்ளது. 26,000 அடிகளுக்கு மேல் இருக்கும் உலகின் ஒரே பாதுகாக்கப்பட்ட இடம் இதுவேயாகும்.

முதலிய சிகரங்கள் இந்த தேசிய பூங்காவில் அமைந்துள்ளது.
பாதுகாக்கப்பட்ட பகுதி ஏறக்குறைய 66 கிலோமீட்டர்கள் மேற்கில் இருந்து கிழக்காகவும் மற்றும் 44 கிலோமீட்டர்கள் வடக்கில் இருந்து தெற்காகவும் பரவியுள்ளது. அருன் ஆற்று பள்ளத்தாக்கு தென்கிழக்கு பகுதியில் உள்ளது(1,129–1,237அ). இந்த தேசிய பூங்கா வடக்கே தன் சர்வதேச எல்லையை திபெத்துடன் கொண்டுள்ளது. 

இப் பள்ளத்தாக்கு ஒரு இமயமலை பள்ளத்தாக்கு ஆகும். இது நேபாளம் நாட்டின் மக்காலு மலை அடிவாரத்தில் சங்குவாசபா மாவட்டத்தில் அமைந்துள்ளது. அமெரிக்காவின் வாசிங்டன் நகரை தலைமையிடமாகக் கொண்டு செயல்படும் மலைகளைப் பற்றிய நிறுவனம் 1980 ஆம் ஆண்டுகளில் பாருன் பள்ளத்தாக்கு உயிரியல் செறிவைப்பற்றி ஆய்வுகளை மேற்கொண்டது. இப் பள்ளத்தாக்கு பகுதி முழுவதும் மக்கள் வாழிடங்கள் அற்றவை. இப்பகுதி முழுவதும் பசும்புற்கள் நிறைந்து காணப்படுகிறது. கோடை காலத்தில் சில முகாம்கள் குறிப்பிட்ட சில பகுதிகளில் அமைக்கப்படும்.

பாருன் பள்ளத்தாக்கு பகுதிகளில் கிழக்கு இமயமலை அகண்டஇலைக் காடுகள், கிழக்கு இமயமலை ஊசிஇலைக் காடுகள், கிழக்கு இமயமலை அல்பின் புதர் மற்றும் புல்வெளிக் காடுகளைக் கொண்டுள்ளது. தாவரங்கள், விலங்குகள் மற்றும் மக்களுடைய மிகப்பெரிய பன்முகத்தன்மைக்கு இது அடையாளம் காணப்படுகிறது.இந்த குறிப்பிடத்தக்க பல்லுயிர் கொண்ட பகுதி உலகளாவிய முக்கியத்துவம் வாய்ந்ததாகக் கருதப்படுகிறது. மற்றும் சர்வதேச விஞ்ஞான ஆராய்ச்சிக்காக வாழும் ஆய்வகத்தை வழங்குகிறது. பாருன் பள்ளத்தாக்கு நேபாளம் மற்றும் சீனாவுடனான ஒரு ஒப்பந்தத்தின் கீழ் ஒரு பெரிய சர்வதேச பாதுகாக்கப்பட்ட பகுதியாக அறிவிக்கப்பட்டுள்ளது.

இந்த பகுதியில் 3000 வகையான பூக்கும் தாவரங்கள் உள்ளன. இதில் 25 வகையான ரோதோடெண்டிரன், 47 வகையான மல்லிகை வகைகள், 56 அரிய தாவரங்கள் உள்ளன. 440 வகை பறவைகள், மற்றும் 75 வகை இனங்களுக்கும் மேற்பட்ட பாலூட்டிகள் அடங்கும். இதில் ஆபத்தான பனிச்சிறுத்தை, சிவப்பு பாண்டா கரடிகள், கஸ்தூரி மான், காட்டுப்பன்றி முதலிய விலங்குகள் பதிவு செய்யப்பட்டுள்ளன.

பாதுகாக்கப்பட்ட இப் பகுதி பல வன உயிரினங்களின் பரந்த வேறுபாடுகளுக்கு வசதியாக உள்ளது. 315 இனங்கள் பட்டாம்பூச்சிகள், 43 வகை ஊர்வன மற்றும் 16 வகையான உயிரிப்பினங்கள் உள்ளன. 78 வகையான இனங்கள் பல குளங்கள், ஏரிகள் மற்றும் ஆறுகளில் உள்ளன. பறவைகள் மற்றும் பிற ரைடர்ஸிலிருந்து வெள்ளை நிற கழுத்துப் பற்கள் மற்றும் பிரகாசமாக நிற்கும் சூரியக்கதிரை வரை பறவைகள் 440 பறவை வகைகளை பதிவு செய்துள்ளனர். ரோஜா-வளையச்செய்கின்ற பேராகீட், ப்லித்ஸ் கிங்ஃபிஷர், ஆழ்-நீல கிங்ஃபிஷர், நீல-நாபட் பிட்டா, பளபளப்பான நீல ஃப்ளிகேட்ஷர், சுல்தான் டைட், வெள்ளி-மூடிய மஸியா, ஸ்பைனி பாப்ளெர் மற்றும் வெள்ளை-நாபட் யுஹினா போன்ற 16 அரிய அல்லது பாதுகாக்கப்பட்ட பறவை இனங்களும் இதில் அடங்கும்.

75 வகை இனங்களுக்கும் மேற்பட்ட பாலூட்டிகள் உள்ளன அவைகளில் சிலவற்றை காண்போம்: பனிச்சிறுத்தை, இந்தியச் சிறுத்தை, படைச்சிறுத்தை, சிறுத்தை பூனை, காட்டுப்பூனை, தங்க ஜாகால், இமயமலை ஓநாய், சிவப்பு நரி, சிவப்பு பாண்டா, கருப்பு கரடி, ஹனுமான் லங்கூர், அசாம் மாகெக், இமயமலை வரையாடு, இமயமலை கோரல், முண்ட்ஜாக், கஸ்தூரி மான், குரைக்கும் மான், இமயமலை செரோவ், காட்டுப்பன்றி, பறக்கும் அணில், ஒட்டர்ஸ், புள்ளியிட்ட லின்சங், வீசல் மற்றும் மார்மோட். மே 2009 இல் ஆசிய தங்க பூனை 2,517 மீ உயரத்தில் முதன் முதலில் கேமரா பொறி படம் பெறப்பட்டது.


</doc>
<doc id="423746" url="https://ta.wikipedia.org/wiki?curid=423746" title="மீரா (சிகரம்)">
மீரா (சிகரம்)

இது இமயமலையில் உள்ள பாருன் பகுதியின் ஒரு சிகரம் ஆகும்.ஆனால் இதன் நிர்வாகம் சோலுகும்பு மாவட்டம் சாகர்மாதாவின் கட்டுப்பாட்டில் உள்ளது. இதன் 21,247 அடிகள் உயர்த்தில் உள்ள சிகரம் ஒரு சிறந்த மலையேற்ற சிகரமாக அறியப்படுகிறது.


</doc>
<doc id="423759" url="https://ta.wikipedia.org/wiki?curid=423759" title="அபியீட்டேன்">
அபியீட்டேன்

அபியீட்டேன் ("Abietane") என்பது CH என்ற மூலக்கூற்று வாய்ப்பாட்டால் விவரிக்கப்படும் ஒரு டைடெர்பீன் சேர்மமாகும். அபியீட்டிக் அமிலம், கார்னோசிக் அமிலம் மற்றும் ஃபெருகினோல் உள்ளிட்ட பல்வேறு வகையான இயற்கை வேதிச் சேர்மங்களுக்கு ஓரு கட்டமைப்பு அடிப்படையை இது உருவாகிறது. இவை மூன்றும் கலந்த தொகுப்பை அபியீட்டேன்கள் அல்லது அபியீட்டேன் டைடெர்பீன்கள் என்று அழைக்கிறார்கள். 


</doc>
<doc id="423760" url="https://ta.wikipedia.org/wiki?curid=423760" title="கிழக்காசியத் திரைப்படம்">
கிழக்காசியத் திரைப்படம்

கிழக்காசியத் திரைப்படம் "(East Asian cinema)" என்பது கிழக்காசிய வட்டாரத் திரைப்படத்தைக் குறிக்கும். இது ஆசியத் திரைப்படத்தின் ஒரு வகையாகும்; ஆசியத் திரைப்படம் உலகத் திரைப்பட்த்தின் ஒரு பகுதியாகும். ஆங்கில மொழியில் இது ஆங்கிலமல்லாத பிற உலக மொழிகளின் திரைப்படங்களினைக் குறிக்கும்.

கிழக்காசியத் திரைப்படத் தொழில்துறைகளில் மிகச் சிறந்தனவாக சீனா, ஆங்காங், யப்பான், தென்கொரியா, தைவான் ஆகிய நாட்டுத் திரைப்படத் தொழில்துறைகள் கருதப்படுகின்றன. இச்சொல் சிலவேளைகளில் தென்கிழக்காசியத் திரைப்படத் துறைகளையும் உள்ளடக்குவதுண்டு. அப்போது இது சிங்கப்பூர், மலேசியா, இந்தோனேசியா, வியட்நாம், தாய்லாந்து, பிளிப்பைன்சு ஆகிய நாட்டுத் திரைப்படத் தொழில்களையும் உள்ளடக்கும். இவ்விரு வகைகளும் ஒன்றாக நெடுங்கிழக்கு ஆசியத் திரைப்படம் எனவும் அழைக்கப்படுவதுண்டு. கிழக்காசியாவின் பெருஞ்சந்தைகளாக சீனத் திரைப்படம், யப்பானியத் திரைப்படம், தென்கொரியத் திரைப்படம் சார்ந்த தொழில்துறைகள் அமைகின்றன.








</doc>
<doc id="423765" url="https://ta.wikipedia.org/wiki?curid=423765" title="காலித் அகுமத்">
காலித் அகுமத்

காலித் அகுமத் (Khaled Ahmed (பிறப்பு:20 செப்டம்பர், 1992) வங்காளதேசத் துடுப்பாட்ட அணி வீரர் ஆவார். இவர் வங்காளதேச அணிக்காக தேர்வுத் துடுப்பாட்டப் போட்டிகளில் விளையாடி வருகிறார். வலதுகை மட்டையாளரான இவர் வலதுகை மித வேகப் பந்து வீச்சாளராகவும் செயல்படுகிறார். நவம்பர் ,2018 இல் தேர்வுத் துடுப்பாட்டத்தில் அறிமுகமானார். வங்காளதேச தேசிய அணி,வங்காளதேச அ அணி , மற்றும் சியால்கோட் மாகாண அணி , "பிரைம் தோலேஷ்வர் சங்கம்" ,"சிட்டகொங் வைக்கிங்ஸ்" ,"தாக்கா டைனமிட்ஸ்" ஆகிய அணிகளுக்காக இவர் விளையாடி வருகிறார்.

இவர் 2015 ஆம் ஆண்டு முதல் முதல் தரத் துடுப்பாட்டப் போட்டிகளில் விளையாடி வருகிறார். 2015 ஆம் ஆண்டு அக்டோபர் 10இ ல் நடைபெற்ற தேசிய கிரிக்கெட் லீக்கில் இவர் சியல்கோட் மாகாண அணிக்காக விளையாடினார். பட்டியல் அ துடுப்பாட்டப் போட்டிகளில் இவர் 2016 ஆம் ஆண்டு அறிமுகமானார். மே 5 இல் "தாக்கா மாகாண பிரீமியர் கிரிக்கெட் லீக்கில் இவர் பிரைம் தோலேஷ்வர் சங்கம்" சார்பாக விளையாடினார்.இருபது20 போட்டிகளில் இவர் 2017 ஆம் ஆண்டு முதலாக விளையாடி வருகிறார். அந்த ஆண்டில் நடைபெற்ற வங்காளதேச பிரீமியர் லீக் தொடரில் இவர் "தாக்கா டைனமிட்ஸ்" அணி சார்பாக அறிமுகமானார்.

2018-19 ஆம் ஆண்டிற்கான "தேசியத் துடுப்பாட்ட லீக்கில்" இவர் "தாக்கா மெட்ரோபொலிஸ்" அணிக்கு எதிராக விளையாடிய போட்டியில் 10 இலக்குகளைக் கைப்பற்றினார். முதல் தரத் துடுப்பாட்டப் போட்டியில் 10 இலக்குகளை முதல் முறையாக வீழ்த்தினார். பின் 2018-19 ஆம் ஆண்டிற்கான வங்காளதேச துடுப்பாட்ட லீக்கிற்கான வரை "சிட்டகொங் வைக்கிங்ஸ்" அணியில் இடம் பெற்றார்.

2018 ஆம் ஆண்டில் சிம்பாப்வே துடுப்பாட்ட அணி வங்காளதேசத்தில் சுற்றுப் பயணம் செய்து விளையாடியது.நவமபர் 11 இல் டாக்காவில் நடைபெற்ற சிம்பாப்வே துடுப்பாட்ட அணிக்கு எதிரான இரண்டாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் துவக்க ஓவர்களை முஸ்தபிகுர் ரகுமானுடன் இணைந்து வீசிய இவர் 18 ஓவர்களை வீசிய இவர் 48 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இதில் 7 ஓவர்களை மெய்டனாக வீசினார். பின் இரன்டாவது ஆட்டப் பகுதியில் 12 ஓவர்களை வீச 45 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இதில் 4 ஓவர்களை மெய்டனாக வீசினார். இந்தப் போட்டியில் வங்காளதேச அனி 226 ஓட்டங்களில் வெற்றி பெற்றது.

இருபது20 போட்டிகளில் இவர் 2017 ஆம் ஆன்டு முதலாக விளையாடி வருகிறார். அந்த ஆண்டில் நவம்பர் 5 இல் சியல்கோட்டில் நடைபெற்ற வங்காளதேச பிரீமியர் லீக் தொடரில் இவர் "தாக்கா டைனமிட்ஸ்" அணி சார்பாக அறிமுகமானார். இந்தப் போட்டியில் 4 ஓவர்கள் வீசி 34 ஓட்டங்களை விட்டுக் கொடுத்து 3 இலக்குகளை வீழ்த்தினார்.இந்தப் போட்டியில் "தாக்கா டைனமிட்ஸ்" அணி 65 ஓட்டங்களில் வெற்றி பெற்றது.

ஆசியக் கிண்ணம் 2018 தொடருக்கான 31 வீரர்கள் கொண்ட வரைவு வங்காளதேசத் துடுப்பாட்ட வீரர்களுக்கான பட்டியலில் இவர் இடம்பெற்றார்.


</doc>
<doc id="423766" url="https://ta.wikipedia.org/wiki?curid=423766" title="சாச்சார் இரயில் நிலையம்">
சாச்சார் இரயில் நிலையம்

சாச்சார் இரயில் நிலையம் ("Chachar railway station") பாக்கித்தான் நாட்டில் உள்ள பலுசிஸ்தான் மாகாணத்தில் இருக்கும் யாபராபாத்து மாவட்டத்தில் அமைந்திருக்கும் ஒரு இரயில் நிலையமாகும். 


</doc>
<doc id="423769" url="https://ta.wikipedia.org/wiki?curid=423769" title="பைபென்சைல்">
பைபென்சைல்

பைபென்சைல் "(Bibenzyl)" என்பது (CHCH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஈத்தேனுடைய வழிப்பெறுதியாக இச்சேர்மம் கருதப்படுகிறது. இதில் ஒரு பீனைல் குழு ஒவ்வொரு கார்பனுடனும் பிணைக்கப்பட்டுள்ளது. பைபென்சைல் ஒரு நிறமற்ற திண்மமாகும். 

ஒரு சோடி பென்சைல் இயங்குறுப்புகள் பிணைக்கப்படுவதால் உருவாகும் விளைபொருள் பைபென்சைல் சேர்மமாகும் . 

டையைதரோசிடில்பெனாயிடுகள், ஐசோகுயினோலின் ஆல்கலாயிடுகள் போன்ற இயற்கை பொருட்களின் மைய உள்ளகத்தை பைபென்சைல் உருவாக்குகிறது. மார்சேன்டின்கள் என்பவை பெருவளையங்களைக் கொண்டிருக்கும் பிசு(பைபென்சைல்) குடும்பத்தைச் சேர்ந்தவையாகும் . 


</doc>
<doc id="423799" url="https://ta.wikipedia.org/wiki?curid=423799" title="அனிலைடு">
அனிலைடு

அனிலைடுகள் ("Anilides") என்பவை அனிலின் சேர்மத்தின் அசைல் வழிப்பெறுதிகள் வகை வேதிச் சேர்மங்களாகும். இவற்றை பீனைலமைடுகள் என்ற பெயராலும் அழைக்கிறார்கள். 

அசைல் குளோரைடுகள் அல்லது கார்பாக்சிலிக் நீரிலிகளுடன் அனிலின் வினைபுரிந்து அனிலைடுகளைக் கொடுக்கிறது. அனிலின் அசிட்டைல் குளோரைடுடன் (CH3-CO-NH-C6H5) வினைபுரிந்து அசிட்டனிலைடு உருவாதலை இதற்கு உதாரணமாகக் கூறலாம். உயர் வெப்பநிலைகளில் கார்பாக்சிலிக் அமிலங்களுடன் அனிலின் வினைபுரிந்து அனிலைடுகளைக் கொடுக்கிறது. 

களைக்கொல்லிகளாகவும் பூஞ்சைக் கொல்லிகளாகவும் அனிலைடுகள் பயன்படுகின்றன.


</doc>
<doc id="423800" url="https://ta.wikipedia.org/wiki?curid=423800" title="அப்லாசுமோமைசின்">
அப்லாசுமோமைசின்

அப்லாசுமோமைசின் ("Aplasmomycin") என்பது மலேரியா எதிர்ப்பு நடவடிக்கையுடன் தொடர்புடைய ஒரு நுண்ணுயிர் எதிர்ப்பி ஆகும். சிடெரெப்டோமைசெட்டே என்ற இழைபாக்டீரியா வகையிலிருந்து தனித்துப் பிரித்தெடுக்கப்படுகிறது. 


</doc>
<doc id="423808" url="https://ta.wikipedia.org/wiki?curid=423808" title="பெர்கெலிக் அமிலம்">
பெர்கெலிக் அமிலம்

பெர்கெலிக் அமிலம் ("Berkelic acid") என்பது வெளிச் சோதனை முறையில் புற்றுநோய் எதிர்ப்பு நடவடிக்கையுடன் பூஞ்சையிலிருந்து தனித்துப் பிரிக்கப்படும் ஒரு நுண்ணுயிர் எதிர்ப்பி ஆகும் . பூஞ்சை இனமான யூக்ளினா மெட்டாபிலிசிலிருந்து முதன்முதலாக இது கண்டறியப்பட்டது. பரிணாம வளர்ச்சியின்போது பெர்கெலி பள்ளத்தில் இவ்வினம் வாழ்ந்ததாக அறியப்படுகிறது. 


</doc>
<doc id="423820" url="https://ta.wikipedia.org/wiki?curid=423820" title="ஒதியமலைப் படுகொலைகள்">
ஒதியமலைப் படுகொலைகள்

ஒதியமலைப் படுகொலைகள் ("Othiyamalai massacre") இலங்கையின் வடக்கு மாகாணம், முல்லைத்தீவு மாவட்டத்தில் உள்ள ஒதியமலை என்ற கிராமத்தில் இலங்கைப் படைத்துறையினரால் மேற்கொள்ளப்பட்டன. 1984 டிசம்பர் 2 ஞாயிற்றுக்கிழமை அதிகாலையில் பதவிய இராணுவ முகாமில் இருந்து நெடுங்கேணிக்கு 5 கிமீ தூரத்தில் அமைந்துள்ள ஒதியமலைக் கிராமத்திற்குள் புகுந்த கிட்டத்தட்ட 30 இராணுவத்தினர் அக்கிராமத்திலுள்ள வீடுகளில் இருந்த ஆண்களை மட்டும் தனியான ஓர் இடத்திற்கு கூட்டிச் சென்று சுட்டுப் படுகொலை செய்தனர். இவ்வாறு 27 ஆண்கள் கொல்லப்பட்டனர். மேலும் 5 ஆண்களைத் தம்முடன் கூட்டிச் சென்றனர். ஆனாலும், இவர்கள் பின்னர் வீடு திரும்பவில்லை.

பன்னாட்டு மன்னிப்பு அவையின் அறிக்கையில், நிகழ்வை நேரில் கண்ட சாட்சியங்கள் பதியப்பட்டுள்ளன. 1984 டிசம்பர் 1 சனிக்கிழமை நள்ளிரவில் 30 இற்கும் 40 இற்கும் இடைப்பட்ட இராணுவத்தினர் கிராமத்துள் புகுந்து, அங்குள்ள மலைக்காடு கோவிலில் தங்கியிருந்தனர். டிசம்பர் 2 அதிகாலை குடிமனைகளுக்குள் புகுந்து ஒவ்வொரு வீட்டிலும் இருந்த ஆண்களை அவர்களது கண்களையும் கைகளையும் கட்டி இழுத்துச் சென்றனர். இவர்களில் பெரும்பாலானோர் 15 முதல் 35 வயதுக்குட்பட்டவர்கள். இவர்கள் அங்கிருந்த சனசமூக நிலையக் கட்ட்டடத்திற்கு கொண்டு செல்லப்பட்டனர். இவர்களில் 27 பேர் அங்கேயே சுட்டுக் கொல்லப்பட்டனர். மேலும் ஐவர் (50 வயதானவர்கள்) 25 சிறீ 6511 என்ற இலக்கத்தகடு கொண்ட இழுவை இயந்திரம் ஒன்றில் ஏற்றிச் செல்லப்பட்டனர். இவர்கள ஐவரும் பின்னர் வீடு திரும்பவில்லை. இவர்களில் இருவரது எரிந்த உடல்கள் கண்டெடுக்கப்பட்டன. அவர்களின் உடுப்புகளைக் கொண்டு பின்னர் அடையாளம் காணப்பட்டனர்.

இதே நாளில் இராணுவத்தினரின் இன்னும் ஒரு குழு செம்மலை என்ற தமிழ்க் கிராமம் ஒன்றுக்கு சென்றது. ஆனால், அவர்கள் அங்கு வரு முன்னரே கிராமத்தவர்கள் தமது வீடுகளில் இருந்து வெளியேறி முல்லைத்தீவுக்குச் சென்று விட்டனர்.

படுகொலை செய்யப்பட்ட மக்களின் நினைவாக ஒதியமலைக் கிராமத்தில் அமைக்கப்பட்ட நினைவுத்தூபியை இராணுவத்தினர் இடித்து அழித்தனர்.



</doc>
<doc id="423824" url="https://ta.wikipedia.org/wiki?curid=423824" title="உயிரி உணர்திறன் அமைப்புகள்">
உயிரி உணர்திறன் அமைப்புகள்

உயிரி உணர்திறன் அமைப்புகள்(biosensors) என்பவை, ஒரு உயிரியல் மூலக்கூறினை இயல்வேதி உணர்வியுடன்(physico chemical detector) இணைத்து, அதனுடன் ஒரு வேதிப்பொருள் ஏற்படுத்தும் வினை அடிப்படையில், அவ்வேதிப்பொருளின் அளவினைக் கண்டறிய உதவும் அமைப்புகளாகும். 

திசுக்கள், நுண்ணுயிரிகள், உள்ளுறுப்புகள், செல் ஏற்பிகள்(cell receptors), ஆன்டிபாடிகள், நியூக்ளிக் அமிலங்கள், போன்ற நுட்பமான உயிரி மூலக்க்கூறுகளைக் கொண்டு இவை உருவாக்கப்படுகின்றன. உயிரியல் ரீதியில் நுட்பமான இத்தகைய மூலக்கூறுகளை உயிரி-பொறியியல்(Biological Engineering) மூலமாக உருவாகிட இயலுகிறது. 

ஆற்றல் மாற்றிகள் அல்லது உணர்விகள் என்பவை, ஒரு வகையான குறியீட்டலைகளை(signals) மற்றொரு வகையாக மாற்ற உதவுபவையாகும். ஒளியியல், அழுத்த மின்னியல்(piezo electric), மின் வேதியியல், மின்வேதி ஒளிர்வியல்(electrochemoluminescence) போன்ற பண்புகளைச் சார்ந்து இவ்வாற்றல் மாற்றிகள் செயல்படுகின்றன. இத்தகைய உணர்திறன் அமைப்புகளுக்கு மின்னணு செயலிகள் (Electronic processor) மற்றும் குறியீட்டலை செயலிகள் அடிப்படையிலான உணர்திறன் செயல்படுத்தும் சாதனங்கள் அவசியமாக உள்ளன, 

ஒரு உயிரி உணர்திறன் அமைப்பானது இயல்பாகவே ஒரு உயிரி அங்கிகரிக்கும் பகுதி (bio-recognition site), உயிரி ஆற்றல் மாற்றி அமைப்பு(bio-transducer component), மற்றும் (குறியீட்டலை உயர்த்தி, செயலி, திரை இவற்றை உள்ளாடக்கிய) ஒரு மின்னணு அமைப்பு போன்ற அலகுகளைக் கொண்டதாக உள்ளது. இதில் உயிரி-ஏற்பி(bio-receptor) என்றழைக்கப்படும் அங்கிகரிக்கும் பகுதியானது நுண்ணுயிரிகளிலுள்ள உயிர்மூலக்கூறுகளை ஏற்பதன் மூலமாகவோ, அல்லது வினைபொருள்(analyte) முன்னிலையில் ஏற்படும் வேதிவினைகளின் மூலமாக உருவாகும் விளைபொருட்களை ஏற்பதன் மூலமாகவோ உணர்திறனைப் பெறுகின்றன.உயிரி உணர்திறனமைப்புகளை உருவாக்குவதற்கான முக்கிய நோக்கம் உயிரியல் மாதிரிகள் பெறப்படும்போது, முதல் நிலையிலேயே எளிதான மற்றும் வேகமான ஆய்வுக்கு மாதிரியை உட்படுத்தி அதன் தரத்தைக் கண்டறிவதாகும்.


</doc>
<doc id="423836" url="https://ta.wikipedia.org/wiki?curid=423836" title="எக்சாயைதராக்சிபென்சீன் திரிசு ஆக்சலேட்டு">
எக்சாயைதராக்சிபென்சீன் திரிசு ஆக்சலேட்டு

எக்சாயைதராக்சிபென்சீன் திரிசு ஆக்சலேட்டு ("Hexahydroxybenzene trisoxalate") என்பது CO என்ற மூலக்கூற்று வாய்ப்பாட்டால் விவரிக்கப்படும் ஒரு வேதிச் சேர்மமாகும். கார்பனுடைய ஆக்சைடு வகைச் சேர்மமான இதன் மூலக்கூற்றில், ஆறு ஐதரசன் அணுக்கள் மூன்று ஆக்சலேட்டு குழுக்களால் இடப்பெயர்ச்சி செய்யப்பட்ட ஒரு பென்சீன் உள்ளகம் உள்ளது. பென்சீன்யெக்சால் மற்றும் ஆக்சாலிக் அமிலத்தின் ஆறுமடிப்பு எசுத்தராக இதைப் பார்க்க முடியும். 

எச்.எசு.வெர்ட்டெர் மற்றும் ஆர்.தொமினிக் ஆகியோர் 1967 ஆம் ஆண்டு இதைக் கண்டறிந்தனர். 


</doc>
<doc id="423880" url="https://ta.wikipedia.org/wiki?curid=423880" title="போச்சம்பள்ளி சந்தை">
போச்சம்பள்ளி சந்தை

போச்சம்பள்ளி சந்தை என்பது தமிழ்நாட்டின், கிருட்டிணகிரி மாவட்டம், போச்சம்பள்ளியில் உள்ள 125 ஆண்டுகளுக்கு முற்பட்ட பழமையான ஒரு வாரசந்தையாகும். இது தமிழ்நாட்டின் இரண்டாவது மிகப்பெரிய வாரச்சந்தை என்று கூறப்படுகிறது. இந்த சந்தையானது 18 ஏக்கர் பரப்பளவில் 10,000 கடைகளுடன் செயல்படுகிறது. இந்த வாரச்சந்தையில் கடுகு, சீரகத்தில் இருந்து சிறுதானியங்கள், நவதானியங்கள், காய்கறிகள், கீரைகள், அரிசிவகைகள், பழங்கள், வீட்டு உபயோகப் பொருட்கள், ஆடு, மாடு, கோழி, வேளாண் இரும்பு கருவிகள், மூங்கில் கூடைகள், முறம், பாய், மண் கலங்கள், துணிமணிகள், பாத்திரங்கள், மின்னணு பொருட்கள் என அனைத்துப் பொருட்களும் விற்கப்படுகின்றன. தமிழ் நாட்டில் வேரெந்த சந்தையிலும் இல்லாத சிறப்பாக இங்கு தங்கம், வெள்ளி ஆகியவையும் விற்பனை செய்யப்படுகின்றன. இந்த வாரச்சந்தை ஞாயிற்றுக்கிழமைகளில் நடைபெறுகிறது. இந்த சந்தைக்கு கிருட்டிணகிரி மாவட்டத்தில் போச்சம்பள்ளி, பாளேத்தோட்டம் (வாழைத் தோட்டம்), புளியம்பட்டி, புதுவயலூர், கரடியூர், புலியூர், அரசம்பட்டி, கூச்சானூர், ஆனந்தூர், கல்லாவி, சாத்தூர், காவேரிப்பட்டணம் போன்ற சுற்றுவட்டார ஊர்களிலிலிருந்து விவசாயிகள் தங்கள் விளைபொருட்களை சந்தைக்கு கொண்டுவந்து விற்கின்றனர், மேலும் தமிழகத்தின் பல்வேறு மாவட்டங்களில் இருந்தும், அருகிலுள்ள ஆந்திரம், கர்நாடகம் போன்ற மாநிலங்களில் இருந்து வணிகர்கள், வேளாண் மக்களும் இந்த சந்தைக்கு வந்து தங்களுக்குத் தேவையான பொருட்களை வாங்கிச் செல்கின்றனர். 


</doc>
<doc id="423891" url="https://ta.wikipedia.org/wiki?curid=423891" title="பாருன்டிஸ்">
பாருன்டிஸ்

பாருன்டிஸ் மலை சிகரம் நேபாளம் நாட்டின் கும்பு பகுதியில் அமைந்துள்ளது. இம்மலை இமயமலைத் தொடரில் கிழக்கு நேபாளத்தில் அமைந்துள்ளது. இம்மலை நான்கு சிகரங்களால் சூழப்பட்டும் தெற்கே ஹாங்கு பனிப்பாறைகளால் சூழப்பட்டும் உள்ளது. மேலும் கிழக்கே பாருன் பனிப்பாறைகளாலும், வடமேற்கே இம்ஜா பனிப்பாறைகளாலும் சூழப்பட்டுள்ளது. 1954 ஆம் ஆண்டு மே மாதம் 30ஆம் தேது முதன் முதலில் இம்மலையில் தெற்கு முனை வழியாக மலையேற்றம் நடைபெற்றது.


</doc>
<doc id="423904" url="https://ta.wikipedia.org/wiki?curid=423904" title="சாம்லாங்">
சாம்லாங்

சாம்லாங் இமயமலையில் உள்ள ஒரு மலைத்தொடர் ஆகும். இதன் சிகரம் நேபாளம் நாட்டின் மகாலங்கூர் இமால்ன் தென் பகுதியில் அமைந்துள்ளது. இதன் சிகரம் மக்காலு அருகே அமைந்துள்ளது. சாம்லாங்கின் உயரம் ஆகும்.


</doc>
<doc id="423917" url="https://ta.wikipedia.org/wiki?curid=423917" title="வயநாடு பாரம்பரிய அருங்காட்சியகம்">
வயநாடு பாரம்பரிய அருங்காட்சியகம்

வயநாடு பாரம்பரிய அருங்காட்சியகம் ("Wayanad Heritage Museum") இந்தியாவின் கேரளா மாநிலத்திலுள்ள வயநாடு மாவட்டம் சுல்தான் பத்தேரிக்கு 12 கி.மீ. தொலைவில் இருக்கும் அம்பாலாவயல் கிராமத்தில் அமைந்துள்ளது . மாவட்ட சுற்றுலா மேம்பாட்டு கவுன்சில் மூலம் அருங்காட்சியகம் நிர்வகிக்கப்படுகிறது. பழங்குடிகளின் நினைவுச்சின்னங்கள் மற்றும் கலைப்பொருட்கள் இங்கு காட்சிப்படுத்தப்பட்டுள்ளன. வெரசுமிருதி, கோத்ராசுருமிதி, தேவாசுமிருதி, சீவாசுமிருதி என நான்கு பிரிவுகளாக அருங்காட்சியகம் பிரிக்கப்பட்டுள்ளது. கற்காலம் தொடங்கி 17 ஆம் நூற்றாண்டு வரையிலான காலத்தைச் சேர்ந்த பல்வேறு வகையான தொல் பொருட்கள் இப்பிரிவுகள் ஒவ்வொன்றிலும் சேகரித்து காட்சிப்படுத்தப்பட்டுள்ளன. சாதாரண பழங்குடியினர் வாழ்வில் பயன்படுத்தப்பட்ட கலைப்பொருட்கள் உட்பட, நினைவுச்சின்னங்கள் கற்களால் அலங்கரிக்கப்பட்ட வீரர்களின் கல்லறைகள், மற்றும் சுடுமண் சிலைகள் உட்பட்ட தொல்லியற் பொருட்கள் இவற்றில் அடங்கும். 


</doc>
<doc id="423920" url="https://ta.wikipedia.org/wiki?curid=423920" title="இரவீந்தரா அருங்காட்சியகம்">
இரவீந்தரா அருங்காட்சியகம்

இரவீந்தரா அருங்காட்சியகம் ("Rabindra Museum") இந்தியாவின் மேற்கு வங்காள மாநிலத்திலுள்ள காலிம்போங்கு மலை வாழிடத்திற்கு அருகில் அமைந்துள்ள முங்பூ நகரில் அமைந்துள்ளது. குயினைன் ஆய்வாளர் எம். எம். சென்னின் மனைவியும், கவிஞரும் நாவலாசிரியருமான மைத்ரேயி தேவியின் அழைப்பிற்கு இணங்கி, கவிஞர் இரவீந்தரநாத் தாகூர் 1938 மற்றும் 1939 ஆம் ஆண்டுகளில் இங்கு தங்கியிருந்தார் . 

2011 ஆம் ஆண்டு ஏப்ரல் மாதம் 13 ஆம் நாள் வீசிய புயலால் ஒரு மரம் விழுந்து அருங்காட்சியகம் பழுதடைந்தது . 



</doc>
<doc id="423922" url="https://ta.wikipedia.org/wiki?curid=423922" title="சோம்மிலெட் வினை">
சோம்மிலெட் வினை

சோம்மிலெட் வினை ("Sommelet reaction") என்பது எக்சா அமீன் மற்றும் நீரைப் பயன்படுத்தி பென்சைல் ஆலைடை ஓர் ஆல்டிகைடாக மாற்றுவதற்கு உதவும் வினையாகும் 

இவ்வினை கார்பனின் முறையான ஓர் ஆக்சிசனேற்ற வினையாகும் . தொடர்புடைய குரோங்கே ஆல்டிகைடு தொகுப்புவினையில் பிரிடினும் பாரா-நைட்ரசோடைமெத்திலனிலினும் இணைக்கப்பட்டு ஆக்சிசனேற்ற முகவராக பயன்படுத்தப்படுகிறது. 

அமீன்கள் மற்றும் ஆலைடுகளிலிருந்து ஆல்டிகைடுகளைத் தயாரிப்பதற்கு இந்த வினை பயனுள்ளதாக இருக்கிறது என்பது நிருபிக்கப்பட்டுள்ளது. இவ்வினையின் மூலம் பல்வேறு வகையான அரோமாட்டிக் பல்லினவளைய ஆல்டிகைடுகள், சில அலிபாட்டிக் ஆல்டிகைடுகள் மற்றும் அமீன்கள் தயாரிக்கப்படுகின்றன. 


</doc>
<doc id="423926" url="https://ta.wikipedia.org/wiki?curid=423926" title="மதுருகா நகராட்சி அருங்காட்சியகம்">
மதுருகா நகராட்சி அருங்காட்சியகம்

மதுருகா நகராட்சி அருங்காட்சியகம் ("Madruga Municipal Museum" ) கியூபாவின் மத்துருகா நகரிலுள்ள 25 ஆவது நிழற்சாலையில் அமைந்துள்ளது. இந்த அருங்காட்சியகம் 1982 ஆம் ஆஂண்டு பிப்ரவரி மாதம் 12 ஆம் நாளில் நிறுவப்பட்டது . 

2018 ஆம் ஆண்டு அக்டோபர் மாதம் 20 ஆம் நாளிலிருந்து இந்த நகராட்சி அருங்காட்சியகம் மரியா மெர்சிடெசு கார்சியா சாண்டனா என்ற பெயரால் அழைக்கப்பட்டு வருகிறது.
வரலாற்று தொகுப்புகள், ஆயுதங்கள் மற்றும் அலங்காரக் கலைப் பொருட்கள் ஆகியவை சேகரிக்கப்பட்டு இங்கு வைக்கப்பட்டுள்ளன.


</doc>
<doc id="423935" url="https://ta.wikipedia.org/wiki?curid=423935" title="டோ கியுங்சோ">
டோ கியுங்சோ

டோ க்யுங் சோ () (பிறப்பு: சனவரி 12, 1993) ஒரு தென் கொரியா நாட்டு பாடகர் மற்றும் நடிகர் ஆவார். இவர் 2012 ஆம் ஆண்டு முதல் எக்சோ என்ற பாடல் குழுவுடன் சேர்ந்து பல பாடல்கள் பாடிவருகின்றார். கார்ட் (2014), ரூம் ந.7 (2017), ஸ்விங் கிண்ட்ஸ் (2018) போன்ற திரைப்படங்களிலும் நடித்துள்ளார்.


</doc>
<doc id="423947" url="https://ta.wikipedia.org/wiki?curid=423947" title="சாஞ்சி தொல்பொருள் அருங்காட்சியகம்">
சாஞ்சி தொல்பொருள் அருங்காட்சியகம்

சாஞ்சி தொல்பொருள் அருங்காட்சியகம் ("Sanchi Archaeological Museum") இந்தியாவின் மத்தியப் பிரதேச மாநிலத்திலுள்ள தொல்லியல் தளம் சாஞ்சிக்கு அருகில் அமைக்கப்பட்டுள்ள ஓர் அருங்காட்சியகமாகும். அருகில் இருந்த புத்தமத வளாகத்தில் கண்டறியப்பட்ட பல்வேறு கலைப்பொருட்கள் இங்கே வைக்கப்பட்டுள்ளன .


</doc>
<doc id="423954" url="https://ta.wikipedia.org/wiki?curid=423954" title="டையெத்தில் சல்பாக்சைடு">
டையெத்தில் சல்பாக்சைடு

டையெத்தில் சல்பாக்சைடு ("Diethyl sulfoxide") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இக்கரிமச் சேர்மத்தில் கந்தகம் ஒரு பகுதிப்பொருளாகக் கலந்துள்ளது. 


</doc>
<doc id="423985" url="https://ta.wikipedia.org/wiki?curid=423985" title="தோளூர் சோளீசுவரர் கோயில்">
தோளூர் சோளீசுவரர் கோயில்

தோளூர் சோளீசுவரர் கோயில் நாமக்கல் மாவட்டத்தில் உள்ள தேவார வைப்புத்தலமாகும். 

நாமக்கல்-மோகனூர் சாலையில், அணியாபுரம் ரோடு என்னுமிடத்தில் மேற்கில் பிரிந்து செல்லும் சாலையில் 3 கிமீ தொலைவில் இவ்வூர் உள்ளது. 

இக்கோயிலில் உள்ள இறைவன் சோளீசுவரர் ஆவார். இறைவி விசாலாட்சி ஆவார். 

விநாயகர், நாகம் ஆகியோர் உள்ளனர். இறைவன், இறைவி விமானங்களைத் தவிர வேறெதுவும் இல்லை. 


</doc>
<doc id="423988" url="https://ta.wikipedia.org/wiki?curid=423988" title="திருவேட்டீசுவரன்பேட்டை திருவேட்டீசுவரர் கோயில்">
திருவேட்டீசுவரன்பேட்டை திருவேட்டீசுவரர் கோயில்

திருவேட்டீசுவரன்பேட்டை திருவேட்டீசுவரர் கோயில் சென்னை மாவட்டத்தில் திருவல்லிக்கேணியில் உள்ள சிவன் கோயிலாகும். இது ஒரு தேவார வைப்புத்தலமாகும். 

திருவல்லிக்கேணியில் திருவேட்டீசுவரன்பேட்டையிலுள்ள கோயிலாகும். 

இக்கோயிலில் உள்ள இறைவன் திருவேட்டீசுவரர் என்றழைக்கப்படுகிறர். இங்குள்ள இறைவி மரகதவல்லி ஆவார். 

விநாயகர், வீரபப்ததிரர், பாலசுப்பிரமணியர், நால்வர், சேக்கிழார் ஆகியோரின் சன்னதிகள் உள்ளன. 


</doc>
<doc id="424002" url="https://ta.wikipedia.org/wiki?curid=424002" title="அசுதோசு அருங்காட்சியகம்">
அசுதோசு அருங்காட்சியகம்

அசுதோசு அருங்காட்சியகம் ("Asutosh Museum of Indian Art") இந்தியக் கலைகளின் பல்வேறு காலகட்ட மாதிரிகளைச் சேகரித்துப் பாதுக்காக்கும் நோக்கத்துடன் நிறுவப்பட்ட ஒரு கலை அருங்காட்சியகமாகும். இந்தியாவின் மேற்கு வங்காள மாநிலம் கொல்கத்தா நகரில் இந்த அருங்காட்சியகம் அமைந்துள்ளது. இந்நகரின் கல்லூரி சாலையிலுள்ள கொல்கத்தா பல்கலைக்கழகத்தின் பிரதான வளாகத்தில் 1937 ஆம் ஆண்டில் அசுதோசு அருங்காட்சியகம் நிறுவப்பட்டது. இந்தியாவில் உள்ள பல்கலைக்கழகங்களில் முதன் முதலாக நிறுவப்பட்ட பொது அருங்காட்சியம் இதுவேயாகும். 1906 ஆம் ஆண்டு முதல் 1914 ஆம் ஆண்டு வரையிலும் 1921 ஆம் ஆண்டு முதல் 1923 ஆம் ஆண்டு வரையிலும் தொடர்ந்து பல்கலைக்கழகத்தின் துணை வேந்தராகப் பணியாற்றிய சர் அசுதோசு முகர்சியின் பெயர் இந்தப் பல்கலைக்கழக அருங்காட்சியகத்திற்குச் சூட்டப்பட்டது. குறிப்பாக வங்கக் கலைகளை சேகரித்து பாதுகாப்பது சிறப்பு நோக்கமாகக் கருதப்பட்டது. 


</doc>
<doc id="424004" url="https://ta.wikipedia.org/wiki?curid=424004" title="அன்னையின் மெழுகு அருங்காட்சியகம்">
அன்னையின் மெழுகு அருங்காட்சியகம்

அன்னையின் மெழுகு அருங்காட்சியகம் ("Mother's Wax Museum" ) இந்தியாவின் மேற்கு வங்காள மாநிலத்திலுள்ள கொல்கத்தாவில் மிக வேகமாக வளர்ந்து வரும் நியு டவுன் என்னும் நகரப் பகுதியில் அமைந்துள்ளது. இது 2014 ஆம் ஆண்டு நவம்பர் மாதம் நிறுவப்பட்டது. இங்கு 19 எண்ணிக்கைக்கும் மேற்பட்ட பிரபலங்களின் மெழுகுச் சிலைகள் இடம்பெற்றுள்ளன. பிரபல இந்தித் திரைப்பட நடிகர் அமிதாப் பச்சன் மற்றும் சாருக் கான் ஆகியோரின் சிலைகளும் இவற்றில் அடங்கும். அன்னை தெரேசாவின் நினைவாக அருங்காட்சியகத்திற்கு அன்னையின் மெழுகு அருங்காட்சியகம் எனப் பெயர் சூட்டப்பட்டது.


</doc>
<doc id="424008" url="https://ta.wikipedia.org/wiki?curid=424008" title="சுனில் அரோரா">
சுனில் அரோரா

சுனில் அரோரா (Sunil Arora) (பிறப்பு13 ஏப்ரல் 1956) தற்போதைய மற்றும் 23 ஆவது இந்தியத் தலைமைத் தேர்தல் ஆணையரும் ஆவார்.  இவர் 1980 ஆம் ஆண்டு பிரிவைச் சாரந்த, ஓய்வு பெற்ற, இராசத்தான் பிரிவு இந்திய ஆட்சிப் பணி அலுவலர் ஆவார். இவர் இந்திய அரசின் இரு அமைச்சகங்களில் இரண்டு முறை செயலராகப் பணியாற்றியுள்ளார்.

அரோராவின் தந்தையார் இந்திய இரயில்வேயில் பணி ஓய்வு பெற்ற கணக்கு அலுவலர் ஆவார். அரோராவின் தாயாரோ ஓசியார்பூர் டிஏவி கல்லூரியில் பணியாற்றினார். இவரது இரண்டு சகோதரர்களில் ஒருவரும் இந்திய ஆட்சிப்பணி அலுவலர் ஆவார். மற்றுமொரு சகோதரர் இந்திய வெளியுறவுத் துறையில் தூதரும் ஆவார்.

அரோரா ஆங்கிலத்தில் சிறப்பு நிலை இளங்களைப்பட்டமும், முதுகலைப் பட்டமும் பெற்றவர் ஆவார். சண்டிகர் யூனியன் பிரதேசத்திலுள்ள பஞ்சாப் பல்கலைக்கழகத்தில் படித்தார்.

இந்திய ஆட்சிப்பணி அலுவலராக நியமிக்கப்படுவதற்கு முன்பாக, சுனில் அரோரா ஜலந்தரில் உள்ள டிஏவி கல்லூரியல் இணைப் பேராசிரியராகப் பணியாற்றினார்.

ஒரு இந்திய ஆட்சிப்பணி அலுவலராக, அரோரா, இந்திய அளவிலும், இராசத்தான் மாநில அளவிலும் கூடுதல் தலைமைச் செயலாளர்(உள்துறை), முதன்மைச் செயலாளர்(சிறுதொழிற்துறை), இராசத்தான் மாநில தொழில் மேம்பாடு மற்றும் முதலீட்டுக் கழகத் தலைவர் மற்றும் நிர்வாக இயக்குநர், இராசத்தான் முதலமைச்சரின் முதன்மைச் செயலாளர், ஜோத்பூர், நாகவுர், அல்வர் மற்றும் தோல்புர் மாவட்டங்களின் மாவட்ட ஆட்சியர்  மத்திய அரசின் தகவல் ஒலிபரப்புத்துறை செயலர், திறன் மேம்பாடு மற்றும் தொழில் முனைவோர் அமைச்சக செயலர், இந்திய உள்நாட்டுப் போக்குவரத்திற்கான வானூர்தி நிறுவனத்தின் தலைவர் மற்றும் நிர்வாக இயக்குநர், இந்திய குடிமை வான்வழிப் போக்குவரத்து அமைச்சகத்தின் இணைச் செயலாளர்  உள்ளிட்ட பல்வேறு முக்கியப் பதவிகளில் பணியாற்றியுள்ளார்.

அரோரா தனது அரசுப் பணியிலிருந்து 30 ஏப்ரல் 2016 அன்று ஓய்வு பெற்றார்.  பணி நிறைவிற்குப் பிறகு, அரோரா கூட்டாண்மை நிறுவன விவகாரங்களுக்கான இந்திய நிறுவனத்தின் முதன்மைச் செயல் அலுவலர் மற்றும் இயக்குநராக நியமிக்கப்பட்டார். இறுதியாக அவர் மீண்டும் இந்திய ஆட்சிப்பணி அலுவலராக மறு பணியமர்வு செய்யத்தக்க வகையில் கருதப்பட்டு அவ்வாறே செய்யப்பட்டார்.

அரோரா இந்தியாவின் இரண்டு தேர்தல் ஆணையர்களில் ஒருவராக 31 ஆகத்து 2017 பொறுப்பேற்றுக் கொண்டார். அரோரா தேர்தல் ஆணையராக செப்டம்பர் 1, 2017 இல் பொறுப்பேற்றுக் கொண்டார்.. ஓம் பிரகாஷ் ராவத்தைத் தொடர்ந்து, சுனில் அரோரா இந்தியத் தலைமைத் தேர்தல் ஆணையராக டிசம்பரில் சுனில் அரோரா இருப்பார் என நவம்பர் 26, 2018 இல் அறிவிக்கப்பட்டது.2018 டிசம்பர் 2 ஆம் நாள் இந்தியத் தலைமைத் தேர்தல் ஆணையராக இவர் பொறுப்பேற்றார். இவரது பதவிக்காலம் அக்டோபர் 2021 வரையிலும் உள்ளது.


</doc>
<doc id="424014" url="https://ta.wikipedia.org/wiki?curid=424014" title="குளோரோசோமன்">
குளோரோசோமன்

குளோரோசோமன் ("Chlorosoman") என்பது C7H16ClO2P என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். சோமன் என்ற சேர்மத்தின் குளோரின் ஒத்த சேர்மமாக இது கருதப்படுகிறது. உயர் நச்சுத்தன்மை மிக்க கரிம பாசுப்பரசு சேர்மமாக குளோரோசோமனை வகைப்படுத்துகிறார்கள். சோமன் நரம்புக் கடத்தி முகவர்களைத் தயாரிக்க உதவும் முன்னோடிச் சேர்மமாக குளோரோசோமன் பயன்படுகிறது . 


</doc>
<doc id="424030" url="https://ta.wikipedia.org/wiki?curid=424030" title="ஓவியா (தொலைக்காட்சித் தொடர்)">
ஓவியா (தொலைக்காட்சித் தொடர்)

ஓவியா என்பது 26 நவம்பர் 2018 முதல் கலர்ஸ் தமிழ் தொலைக்காட்சியில் திங்கள் முதல் வெள்ளி வரை மாலை 6.30 மணிக்கு ஒளிபரப்பாகும் ஒரு நாடகத் தொடர் ஆகும்.இந்த தொடரை சாய் மருது என்பவர் இயக்க கோமதி பிரியா மற்றும் ஹர்ஷாலா கதாநாயகிகளாக நடிக்கின்றார்கள். இந்த தொடர் ஏழை குடுப்பத்தை சேர்ந்த ஓவியாவும் பணக்கார குடுப்பத்தை சேர்ந்த கயாத்திரியும் எப்படி நண்பர்களாக வாழ்கின்றனர் என்பதை விவரிக்கின்றது.

மீனவ குடும்பத்தில் பிறந்த ஓவியா, அவள் 12ம் வகுப்பு தேர்வில் மாநிலத்தின் முதல் மாணவியாக தேர்வாகிறாள். அரசு பள்ளியில் படித்து முதல் மாணவியாக தேர்வாவதால் நாடே அவரை கொண்டாடுகிறது. ஆனால் அவர்கள் மகிழ்ச்சி நீடிக்கவில்லை.

பணக்கார குடும்பத்தை சேர்த்த காயத்திரி, தனக்கு தேவை என்றால் எதையும் அடைய நினைப்பவள். மாறுபட்ட ஆளுமைப்பண்புகளைக் கொண்டிருக்கும் ஓவியா மற்றும் காயத்ரி இருவரும் நண்பர்களாகின்றார். அவர்களது நட்பின் பிணைப்பு சிதைக்கப்படாமல் பாதுகாக்கவும் முயற்சி செய்கிற இரு தோழிகளுக்கிடையே நடக்கும் நிகழ்ச்சிகளின் போராட்டமே இந்த தொடரின் கதை.




</doc>
<doc id="424034" url="https://ta.wikipedia.org/wiki?curid=424034" title="பென்சைல் அயோடைடு">
பென்சைல் அயோடைடு

பென்சைல் அயோடைடு ("Benzyl iodide") என்பது CHI என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதன் கட்டமைப்பில் ஒரு பென்சீன் வளையம் மற்றும் அதனுடன் இணைக்கப்பட்ட அயோடைடுமெத்தில் குழுவும் உள்ளன. இச்சேர்மம் ஒரு ஆல்க்கைல் ஆலைடு மற்றும் அயோடோதொலுயீன்களின் ஒரு கட்டமைப்பு மாற்றியன் என்று கருதப்படுகிறது.

பென்சைல் குளோரைடு மற்றும் அசிட்டோனில் உள்ள சோடியம் அயோடைடு ஆகியவற்றிலிருந்து பிங்கெல்சிடெய்ன் வினையின் மூலம் பென்சைல் அயோடைடு தயாரிக்கப்படுகிறது. 

நிறமற்ற மற்றும் மஞ்சள் நிற ஊசிகளாக பென்சைல் அயோடைடு உருவாகிறது. 24.5° செல்சியசு வெப்பநிலை இதன் உருகுநிலையாகும். ஒரு திரவமாக இருக்கும்போது பென்சைல் அயோடைடின் ஒளிவிலகல் எண் 1.6334. மேலும் இதுவொரு வலிமையான கண்ணீர் புகை முகவராகும். 


</doc>
<doc id="424040" url="https://ta.wikipedia.org/wiki?curid=424040" title="பென்சைல் சின்னமேட்டு">
பென்சைல் சின்னமேட்டு

பென்சைல் சின்னமேட்டு ("Benzyl cinnamate") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இது சின்னமிக் அமிலம் மற்றும் பென்சைல் ஆல்ககாலிலிருந்து வழிப்பெறுதியாகப் பெறப்படும் ஓர் எசுத்தராகும். 

மைராக்சைலோன் மரத்திலிருந்து கிடைக்கும் பெரு பிசின் மற்றும் தொலு பிசினில் பென்சைல் சின்னமேட்டு தோன்றுகிறது. சுமத்திரா மற்றும் பினாங்கில் பென்சோயின் பிசினிலும் தென் அமெரிக்க மரவகைகளிலிருந்து கிடைக்கும் கோப்பைபா மரப்பிசினின் பகுதிப்பொருளாகவும் இது காணப்படுகிறது . 

பென்சைல் குளோரைடு மற்றும் தண்ணீரில் மிகையளவு சோடியம் சின்னமேட்டு ஆகியவற்றை ஒன்றாகச் சேர்த்து 100-115 °செல்சியசு வெப்பநிலைக்கு சூடாக்கும்போது பென்சைல் சின்னமேட்டு உருவாகிறது. ஈரெத்திலமீன் முன்னிலையில் சோடியம் சின்னமேட்டுடன் மிகையளவு பென்சைல் குளோரைடைச் சேர்த்து சூடுபடுத்தியும் இதைத் தயாரிக்கலாம் . 

பூசுமஞ்சள் போன்ற வாசனைத் திரவியங்களிலும், ஒரு நிலைநிறுத்தியாகவும் , நறுமணச்சுவை சேர்க்கும் முகவராகவும் பென்சைல் சின்னமேட்டு பயன்படுகிறது.



</doc>
<doc id="424041" url="https://ta.wikipedia.org/wiki?curid=424041" title="மின்வேதி ஒளிர்வியல்">
மின்வேதி ஒளிர்வியல்

மின்வேதி ஒளிர்வியல் ("electrochemiluminescence") எனப்படுவது, சேர்மங்களில் நடைபெறும் மின்வேதி வினைகளின் போது உருவாகும் ஒளிர்வு போட்டான்களை அளவீடு செய்யும் அறிவியல் முறையாகும். மின்தூண்டப்பட்ட வேதி ஒளிர்வியலில், மின்வேதிவினையின் இடைநிலைப்பொருட்கள், அதிக ஆற்றல் உள்ளீட்டின் விளைவாக ஒரு தூண்டப்பட்ட நிலையினை அடைகின்றன. இவை அவற்றின் சாதாரண நிலையினை அடையும் போது போட்டான்களை ஒளியாக வெளியிடுகிறது. இந்த வெளியிடப்பட்ட போட்டான்களின் அலைநீளம் மேற்கூறப்பட்ட இரு ஆற்றல் நிலைகளுக்கிடையே உள்ளன. மின்வேதி தூண்டப்படல் ஆனது இலத்திரன் ஆற்றல்மாற்ற வினைகள் மூலமாக நடைபெறுகிறது. 


</doc>
<doc id="424048" url="https://ta.wikipedia.org/wiki?curid=424048" title="அடிலைட்டு">
அடிலைட்டு

அடிலைட்டு ("Adelite") என்பது CaMgAsOOH என்ற மூலக்கூற்று வாய்ப்பாட்டால் விவரிக்கப்படும் ஓர் அரிய வகை கனிமம் ஆகும். கால்சியம், மக்னீசியம் ஆர்சனேட்டுகள் இக்கனிமத்தில் கலந்துள்ளன. வனேடியத்தைக் கொண்டிருக்கும் கனிமமான கோட்லோபைட்டுடன் சேர்ந்த திண்மக் காரைசல் வரிசையாக இது உருவாகிறது. பல்வேரு இடைநிலைத் தனிமங்கள் மக்னீசியத்திற்குப் பதிலாக இடம்பெற்றும், கால்சியத்தை இடப்பெயர்ச்சி செய்து ஈயம் இடம்பெற்றும் இதைப்போல பல்வேறு வகை கனிமங்கள் டப்டைட்டு குழு கனிமமாக உருவாகின்றன. 

நீலம், பச்சை, மஞ்சள், சாம்பல் போன்ற வேறுபட்ட நிறப் படிகங்களாக செஞ்சாய்சதுர வடிவில் குறிப்பாக பெருத்த அளவுகளில் அடிலைட்டு உருவாகிறது. மோவின் அளவுகோலில் இதன் கடினத்தன்மை அளவு 5 என்றும் ஒப்படர்த்தி 3.73 முதல் 3.79 வரை என்றும் அளவிடப்பட்டுள்ளன. 

சுவீடன் நாட்டிலுள்ள வர்மலேண்டு மாகானத்தில் 1891 ஆம் ஆண்டு முதன்முதலாக இக்கனிமம் கண்டறியப்பட்டது. தெளிவில்லாத என்ற பொருள் கொண்ட கிரேக்க மொழிச் சொல்லிலிருந்து அடிலைட்டு என்ற பெயர் பெறப்பட்டுள்ளது. 



</doc>
<doc id="424053" url="https://ta.wikipedia.org/wiki?curid=424053" title="அமெக்கினைட்டு">
அமெக்கினைட்டு

அமெக்கினைட்டு (Ameghinite) என்பது Na[HBO] அல்லது NaBO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். அர்கெந்தீனா நாட்டில் இக்கனிமம் கிடைக்கிறது. மோவின் அளவு கோலில் இதன் கடினத்தன்மை மதிப்பு 2-3 ஆகும். ஒற்றைச் சரிவச்சு படிகத்திட்டத்தில் இக்கனிமம் படிகமாகிறது. 
அர்கெந்தீனாவின் சால்ட்டா நகருக்கு அருகில் முதன்முதலாக அமெக்கினைட்டு கண்டறியப்பட்டது. அர்கெந்திய நிலவியல் சகோதரர்கள் கார்லோசு அமெக்கினோ (1865–1936) மற்றும் புளோரென்டினோ அமெக்கினோ ஆகியோர் நினைவாக கனிமத்திற்கு இப்பெயர் சூட்டப்பட்டது. 


</doc>
<doc id="424055" url="https://ta.wikipedia.org/wiki?curid=424055" title="ஆண்டிராபர்ட்சைட்டு">
ஆண்டிராபர்ட்சைட்டு

ஆண்டிராபர்ட்சைட்டு ("Andyrobertsite") என்பது KCdCu(AsO)(HAsO)•2HO என்ற மூலக்கூற்று வாய்ப்பாட்டால் விவரிக்கப்படும் நீல வண்ணத்துடன் கூடிய அணைவு ஆர்சனேட்டு கனிமமாகும். நமீபியா நாட்டின் திசுமெப் நகரச் சுரங்கத்தில் இக்கனிமம் காணப்படுகிறது. கனடாவின் நில அளவையியல் துறை கனிமவியலாளர் ஆண்ட்ரூ சி. ராபர்ட்சின் (1950 பிறப்பு) நினைவாக கனிமத்திற்கு இப்பெயர் சூட்டப்பட்டது. இக்கனிமத்தின் பகுதிப்பொருட்களில் ஒன்றான காட்மியத்திற்குப் பதிலாக கால்சியம் மிகுந்துள்ள ஒத்த கனிமம் கால்சியோநீரிலிபெர்ட்சைட்டு ஆகும். இது அதிகமான பச்சை நிறத்துடன் காணப்படுகிறது . 


</doc>
<doc id="424062" url="https://ta.wikipedia.org/wiki?curid=424062" title="ஆண்டிமோனேட்டு கனிமம்">
ஆண்டிமோனேட்டு கனிமம்

ஆண்டிமோனேட்டு கனிமங்கள் ("Antimonate minerals") என்பவை ஆண்டிமோனேட்டு (SbO) என்ற எதிர்மின் அயனிக் குழுவைக் கொண்டுள்ள கனிமங்களைக் குறிக்கும். தானா மற்றும் சிட்ருன்சு கனிம வகைப்பாட்டுத் திட்டம் இரண்டிலும் ஆண்டிமோனேட்டை பாசுப்பேட்டு வகை கனிமங்களிலேயே வகைப்படுத்துகிறார்கள். 


</doc>
<doc id="424065" url="https://ta.wikipedia.org/wiki?curid=424065" title="நாதோரைட்டு">
நாதோரைட்டு

நாதோரைட்டு ("Nadorite") என்பது PbSbOCl என்ற மூலக்கூற்று வாய்ப்பாட்டால் விவரிக்கப்படும் ஒரு கனிமத்தைக் குறிக்கும். செஞ்சாய்சதுர படிக வடிவில் படிகமாகும் இக்கனிமம் பழுப்பு நிறம், மஞ்சள் பழுப்பு அல்லது மஞ்சள் நிறத்தில் வெள்ளை அல்லது மஞ்சள் கீற்றுகளுடன் காணப்படுகிறது . 
அல்சீரியாவைச் சேர்ந்த டிச்செபெல் நாதோர் என்னுமிடத்தில் 1870 ஆம் ஆண்டு இக்கனிமம் கண்டறியப்பட்டது. டிச்செபெல் நாதோர் மற்றும் இக்கனிமம் காணப்படும் டிச்செபெல் தெப்பார் என்ற இரண்டு இடங்களும் அல்சீரியாவின் கான்சுட்டண்டைன் மாகாணத்தில் உள்ளன . 


</doc>
<doc id="424072" url="https://ta.wikipedia.org/wiki?curid=424072" title="குளுட்டாகானால்டிகைடு">
குளுட்டாகானால்டிகைடு

குளுட்டாகானால்டிகைடு ("Glutaconaldehyde") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். குளுட்டரால்டிகைடு மற்றும் குளுட்டகானிக் அமிலம் ஆகியனவற்றுடன் தொடர்புடைய ஒரு நிறைவுறாத டையால்டிகைடு என்று இச்சேர்மம் வகைப்படுத்தப்படுகிறது. இரட்டைப் பிணைப்புடன் ஒன்றுவிட்டு ஒன்று இணைப்பைக் கொண்டிருப்பதால் இது ஈனால் வடிவில் காணப்படுகிறது. 
சோடியம் மற்றும் பொட்டாசியம் ஆகிய இரண்டு தனிம உப்புகளின் குளுட்டகானால்டிகைடுகள் அறியப்படுகின்றன. பிரிடின் சல்போனேட்டுகளிலிருந்து இவை தொகுக்கப்படுகின்றன 
குளுட்டாகானால்டிகைடு எதிர்மின் அயனியுடன் அமில குளோரைடுகள் வினைபுரிந்து தொடர்புடைய ஈனால் எசுத்தர்களைக் கொடுக்கின்றன. குளுட்டாகானால்டிகைடை தொடர்புடைய கீழ்கண்டவாறு வினைல் புரோமைடாகவும் மாற்றவியலும்.

இவ்விளை பொருட்கள் மின்னணு மிகு பொருட்களுடன் வினைபுரிகின்றன. பலேடியத்தைப் பயன்படுத்தி குறுக்குப் பிணைப்பு அல்லது இரண்டு கார்பன் அணுக்களால் அடுத்த சேர்மத்திற்கு உறுதியளிக்கப்படுகின்றன


</doc>
<doc id="424076" url="https://ta.wikipedia.org/wiki?curid=424076" title="பன்னாட்டுத் தன்னார்வலர் நாள்">
பன்னாட்டுத் தன்னார்வலர் நாள்

பன்னாட்டுத் தன்னார்வலர் நாள் ("International Volunteer Day") என்பது ஆண்டு தோறும் டிசம்பர் 5 ஆம் நாள் உலகெங்கும் நினைவு கூரப்பட்டு வருகிறது. ஐக்கிய நாடுகள் பொதுச் சபை 1985 ஆம் ஆண்டில் இந்நாளை சிறப்பு நாளாக அறிவித்தது. இந்நாள் உள்ளூரிலும், சரவதேச அளவிலும், தன்னார்வத் தொண்டு நிறுவனங்கள் மற்றும் தன்னார்வத் தொண்டர்களை ஊக்குவிப்பதற்கான வாய்ப்பை வழங்குவதோடு, தன்னார்வ முயற்சிகளை ஆதரிக்க அரசாங்கங்கள் ஊக்குவிப்பதோடு, நிலையான அபிவிருத்தி இலக்குகளை அடைவதற்கு தன்னார்வப் பங்களிப்பை அங்கீகரிக்கவும் வழி வகுக்கிறது.

பன்னாட்டுத் தன்னார்வத் தொண்டர் நாள் அரசு சார்பற்ற அமைப்புகள், சமூக அமைப்புகள், தனியார் நிறுவனங்கள் மற்றும் தனியார்களினாலும் நினைவுகூரப்படுகிறது. இந்நாள் ஐக்கிய நாடுகளின் தன்னார்வலர்கள் திட்டத்தினாலும் ஆதரிக்கப்பட்டு வருகிறது.




</doc>
<doc id="424086" url="https://ta.wikipedia.org/wiki?curid=424086" title="பெரம்பலூர் சர்க்கரை ஆலை">
பெரம்பலூர் சர்க்கரை ஆலை

பெரம்பலூர் சர்க்கரை ஆலை ஆனது, தமிழ்நாடு சர்க்கரை கழகத்தின் துணை நிறுவனம் ஆகும். இது பெரம்பலூர் மாவட்டத்தின் எறையூரில் அமைந்துள்ளாது. இது ஜவஹர்லால் நேரு பெரம்பலூர் சர்க்கரை ஆலை என்றும் குறிப்பிடப்படுகின்றது. 28-02-1978 ஆம் ஆண்டு முதல் அறவை பணியினை செய்து வருகின்றது. 

பழைய இயந்திரங்களை கொண்டு இயக்குவதால் அடிக்கடி பழுது ஏற்படுவதால் அரவை பணிகள் பாதிக்கப்படுகின்றது,இதனை தவிர்க்க ஆலை நவீன மயமாக்கப்பட வேண்டும் என விவசாயிகள் மற்றும் பல்வேறு தரப்பினரும் கூறி வருகின்றனர். 


</doc>
<doc id="424094" url="https://ta.wikipedia.org/wiki?curid=424094" title="ஆவடி ஏரி">
ஆவடி ஏரி

ஆவடி ஏரி ("Avadi Lake") இந்தியாவின் சென்னை மாவட்டத்தில் இருக்கும் ஆவடி பகுதியில் அமைந்திருக்கிறது. 
தமிழ்நாடு வீட்டுவசதி வாரியக் குடியிருப்பு மற்றும் திருமுல்லைவாயல் வட்டம் ஆகியவற்றுக்கு பின்புறமாக ஆவடி ஏரி உள்ளது. 2.64 கிலோமீட்டர் நீளம் கொண்ட இந்த ஏரி 8 ஏக்கர் பரப்பளவுக்கு விரிந்துள்ளது . பல ஆண்டுகளாக இந்த ஏரி வற்றாமல் இருக்கிறது என்பது குறிப்பிடத்தக்கதாகும். இந்த ஏரி நீண்ட காலத்திற்கு முன்னர் பண்ணை நிலங்களை பயிரிடுவதற்கான ஒரு ஆதாரமாக இருந்தது எனக் கருதப்படுகிறது. பல்வேறு பருவகாலங்களில் நீர்நிரம்பியிருபதால் பல பறவைகளை இந்த ஏரி கவர்ந்திழுக்கிறது. 

இருப்பினும், சமீபத்திய பத்தாண்டுகளில் இந்த ஏரியின் பரப்பளவு வெகுவாக குறைந்து போயுள்ளது. பகுத்தறியாமல் கண்மூடித்தனமாகக் கட்டப்பட்ட கட்டிடங்கள் மற்றும் ஆக்கிரமிப்பு போன்ற செயல்கள் இந்தநிலைக்கான காரணங்களாகும். ஏரியின் பரப்பளவில் இத்தகைய கட்டிடங்கள் இருப்பதால் பருவ மழையின் போது மிகுதியாகப் பெருகும் வெள்ளம் கட்டிடங்களின் உள்ளே சென்றுவிடுகிறது என்பதுதான் தற்போதுள்ள மிகப்பெரிய பிரச்சினையாகும் . 


</doc>
<doc id="424098" url="https://ta.wikipedia.org/wiki?curid=424098" title="ஆதம்பாக்கம் ஏரி">
ஆதம்பாக்கம் ஏரி

ஆதம்பாக்கம் ஏரி ("Adambakkam lake") இந்தியாவின் சென்னை மாவட்டத்தில் இருக்கும் ஆதம்பாக்கம் என்ற பகுதியில் அமைந்திருக்கின்ற ஓர் ஏரியாகும். ஆதம்பாக்கத்தில் அமைந்துள்ள காரணத்தினால் ஏரிக்கு இப்பெயர் வந்துள்ளது. 
சென்னையின் பருவக்காற்றுக் காலத்தில் பொழியும் மழையினால் ஏற்படும் வெள்ளப்பெருக்கு இந்த ஏரியைத்தான் வந்தடைகிறது. எனவே சென்னை மாவட்டத்திலுள்ள மற்ற ஏரிகளைப் போல ஆதம்பாக்கம் ஏரியும் முக்கியத்துவம் பெறுகிறது. 
ஏரியிலும் ஏரியைச் சுற்றியுள்ள பகுதிகளிலும் அதிகரிக்கும் ஆகாயத்தாமரைகளின் ஆக்ரமிப்பு இப்பகுதி மக்களுக்கு ஒரு பெரும் கவலையாக உருவெடுக்கிறது. ஏனெனில் வெள்ளப்பெருக்கினால் வரும் நீரின் அளவில் சிறுபகுதி இங்கு தேங்கிவிடுகிறது.


</doc>
<doc id="424111" url="https://ta.wikipedia.org/wiki?curid=424111" title="லே தியபோலீக் (திரைப்படம்)">
லே தியபோலீக் (திரைப்படம்)

லே தியபோலீக் என்பது 1955ல் என்றி ஜோர்ஜ் குளூசே என்பவரால் இயக்கப்பட்ட உளவியல் சார்ந்த திரைப்படமாகும். சிமோன் சிங்னோரே, வேரா குளூசோ, போல் முரீஸ் ஆகியோர் இத்திரைப்படத்தில் முக்கிய கதா பாத்திரமேற்று நடித்திருந்தனர். இத்திரைப்படம் பியெர்ரே புவாளூ மற்றும் தோமா நார்செஜா ஆகியோரால் எழுதப்பட்ட "Celle quin'était "எனும் புதினத்தை தழுவி எடுக்கப்பட்டதாகும்.இத்திரைப்படத்தின் கதை திகில் கதையம்சத்தை கொண்டது. இக்கதையில் ஒரு பெண் தனது கணவனைக் கொல்ல தனது தோழியுடன் சேர்ந்து திட்டம் போடுகிறாள்; கொலை நடந்த பின் கணவனின் உடல் காணாமல் போகிறது; அதன் பின் நடக்கும் விசித்திர சம்பவங்களே மீதி கதை ஆகும். இத்திரைப்படம் 1955ல் அதிக வசூல் புரிந்த திரைப்படங்களில் பத்தாவது இடத்தில் உள்ளது. 3,674,380 அனுமதி சீட்டுகள் இத் திரைப்படத்துக்கு விற்பனை ஆகியிருந்தன. இயக்குனர் ஆல்பிரட் ஹிட்ச்காக் Celle quin'était புதினத்தின் உரிமைகளை பெறுவதற்க்கு முன், Wages of Fear திரைப்படத்தை இயக்கி முடித்த குளூசோ இப் புதினத்தின் திரைக்கதை உரிமைகளை பெறுவடதற்க்கான ஆயத்தங்களில் ஈடுபட்டார். இத்திரைப்படமே இயக்குனர் ஆல்பிரட் ஹிட்ச்காக்கின் சைக்கோ( Psycho) திரைப்படத்துக்கு உந்துதலாக இருந்துள்ளது.

மிக்கேல் டிலாசால் என்பவர் பாரீஸ் நகரில் விடுதியுடன் கூடிய பள்ளி ஒன்றை நடத்தி வருகிறார். அவர் மிகவும் கண்டிப்பும் கடுமையும் உடையவர்.எனினும் அப்பள்ளியின் உரிமையாளர் வெனிசுவேலாவிலிருந்து குடிபெயர்ந்த கிறிஸ்டினா ஆவார். இவர் டிலாசாலின் மனைவியும் அந்த பள்ளிக்கூடத்தின் ஆசிரியையுமாவார். டிலசால் அந்த பள்ளியின் இன்னுமொரு ஆசிரியை நிக்கோல் ஓர்னருடன் முறைகேடான உறவு வைத்துள்ளார். எனினும் ஆசிரியை இருவரும் நெருங்கிய நட்புறவையே பேணி வந்தனர். பள்ளி குழந்தைகளிடமும் ஆசியர்களிடமும் கடுமையாக நடந்து கொள்வதால் டிலாசாலை இவ்விரு ஆசிரியைகளும் வெறுத்தனர்.

ஒரு நிலையில் டிலாசாலின் கொடுமைகளைப் பொறுக்க முடியாத நிக்கோல் அவரை கொலை செய்ய திட்டம் தீட்டுகிறாள். ஆரம்பத்தில் இத்திட்டத்திற்க்கு ஒத்துழைக்க மறுத்தாலும் இறுதியில் கிறிஸ்டினா சம்மதம் தெரிவிக்கிறாள். விவாகரத்து செய்யப் போவதாக மிரட்டி கிறிஸ்டினா பள்ளியிலிருந்து பல கிலோமீட்டர்கள் தொலைவிலுள்ள நிக்கோலின் வீட்டிற்க்கு டிலாசாலை வரவழைக்கிறாள். பின் இரு பெண்களும் அவரை குளியல்த்தொட்டியில் அமிழ்த்தி கொல்கின்றனர். பின்பு விபத்து போல் தெரிவத்ற்க்காக உடலை பள்ளிக்கு கடத்தி சென்று, பள்ளியின் வளாகத்திலுள்ள ஒரு கைவிடப்பட்ட நீச்சல் தடாகத்தில் போட்டு விடுகின்றனர். மறுநாள் நீச்சல் தடாகத்திலிருந்து உடல் காணாமல் போகிறது.

பொலீஸார் ஒரு பிணத்தை கண்டு பிடித்ததாக பத்திரிகையில் பிரசுரிக்கப்பட்ட செய்தியை கண்டு கிறிஸ்டினா பிணவறைக்கு செல்கிறாள். பின்னர் அது டிலாசாலின் உடல் அல்ல என்று தெரிந்து கொள்கிறாள். அங்கு அவள் துப்பறிவாளர் அல்பிரட்டை எதிபாராமல் சந்திக்கிறாள். அவர் அவளின் கணவனை கண்டுபிடித்து தருவதாக வலுக்கட்டாயமாக கூறுகிறார்.

பின் பள்ளியில் ஒரு சிறுவன் அதிபர் டிலாசாலை பார்த்ததாக கூறுகிறான். இது கிறிஸ்டினாவுக்கு அச்சத்தையும் மன உளைச்சளையும் தருகிறது. நிக்கோல் கிறிஸ்டினாவுடனான சிறு வாக்கு வாதத்தை அடுத்து பள்ளியை விட்டு வெளியேறுகிறாள்.

மன உளைச்சலுக்கு ஆளான கிறிஸ்டினா உண்மை அனைத்தையும் துப்பறிவாளர் அல்பிர்ட்டிடம் தெரிவிக்கிறாள். எனினும் இதை நம்ப மறுக்கும் அல்பிரட் அந்த பள்ளியை சுற்றி ஆராய்கிறார். அன்றிரவு கிறிஸ்டினா விசித்திரமான சத்தம் எழுவதை கேட்டு பள்ளியை சுற்றி வருகிறாள். பின் தன்னை யாரோ ஒருவர் பின் தொடர்வதை அறிந்து தனது அறைக்குள் ஓடி ஒளிகிறாள். அங்கு அவளின் குளியல் தொட்டியில் டிலாசாலின் உடலை கண்டு அலறுகிறாள். பின் அந்த உடல் குளியல் தொட்டியை விட்டு எழுகிறது. இதய நோயாளியான கிறிஸ்டினா இதை கண்டு மாரடைப்பால் இறந்து போகிறாள். பிறகு இது கிறிஸ்டினாவின் பள்ளியை அடைய டிலாசால் மற்றும் நிக்கோலின் திட்டமென்று தெரிய வருகிறது. இருவரும் கிறிஸ்டினாவின் அறையிலிருந்து வெளியேறும் போது அல்பிரட்டால் கைது செய்யப்படுகிறார்கள்.

பின்னர் டிலாசாலை பார்த்ததாக ஏற்கனவே கூறிய சிறுவன் இம்முறை கிறிஸ்டினாவை பார்த்தாக கூறுகிறான். இறுதியாக இத்திரைப்படத்தின் கதையை வெளிப்படுத்த வேண்டாமென்று அறிவுறுத்தலுடன் திரைப்படம் நிறைவடைகிறது.


ரோட்டன் டொமேல்லோஸ் இணைய தளத்தால் இத்திரைப்படத்திற்க்கு 97% மதிப்பெண் வழங்கப்பட்டுள்ளது


</doc>
<doc id="424116" url="https://ta.wikipedia.org/wiki?curid=424116" title="அரியலூர் மாவட்டத்திலுள்ள கல்வி நிலையங்கள்">
அரியலூர் மாவட்டத்திலுள்ள கல்வி நிலையங்கள்

அரியலூர் மாவட்டத்திலுள்ள கல்வி நிலையங்கள் என்பது தமிழகத்தின் அரியலூர் மாவட்டத்திலுள்ள கல்வி நிலையங்களைப் பற்றியதாகும்.







</doc>
<doc id="424117" url="https://ta.wikipedia.org/wiki?curid=424117" title="கடலூர் மாவட்டத்திலுள்ள கல்வி நிலையங்கள்">
கடலூர் மாவட்டத்திலுள்ள கல்வி நிலையங்கள்

கடலூர் மாவட்டத்திலுள்ள கல்வி நிலையங்கள் என்பது தமிழகத்தின் கடலூர் மாவட்டத்திலுள்ள கல்வி நிலையங்களைப் பற்றியதாகும்.










</doc>
<doc id="424120" url="https://ta.wikipedia.org/wiki?curid=424120" title="சல்பைட்டு எசுத்தர்">
சல்பைட்டு எசுத்தர்

சல்பைட்டு எசுத்தர் ("sulfite ester") என்பது (RO)(R'O)SO என்ற கட்டமைப்பில் அமைந்த ஒரு வேதி வினைக்குழுவாகும். கந்தக அணுவின் மீது தனி இணை எலக்ட்ரான்கள் இருக்கின்ற காரணத்தால் இக்குழுவில் உள்ள சேர்மங்கள் முக்கோணக் கூர்நுனி மூலக்கூற்று வடிவத்தை ஏற்கின்றன. R மற்றும் R' பதிலீடுகள் வேறுபட்டு நாற்தொகுதி கந்தக மையத்தை உருவாக்கி சேர்மம் படியா மூலக்கூற்று சீர்மை கொண்டதாக உருவாகிறது. ஒருவேளை R குழுக்கள் ஒன்றாக இருக்குமேயானால் சேர்மம் நல்லியல் Cs மூலக்கூற்று சீர்மை கொண்டதாக உருவாகிறது. அவை பொதுவாக தயோனைல் குளோரைடுடன் ஆல்ககால்களை வினைப்படுத்தி தயாரிக்கப்படுகின்றன . இவ்வினை குறிப்பாக அறை வெப்பநிலையில் நிகழ்த்தப்படுகிறது. இதனால் ஆல்ககால் குளோரோ ஆல்க்கீனாக மாற்றப்படுவது தடுக்கப்படுகிறது. பிரிடின் போன்ற காரங்களும் இவ்வினையை நிகழ்த்த பயன்படுத்தப்படுகின்றன. 

எண்டோசல்பான் என்ற பூச்சிக்கொல்லி ஒரு சல்பைட்டு எசுத்தராகும். எத்திலீன் சல்பைட்டு, டைமெத்தில் சல்பைட்டு, டைபீனைல் சல்பைட்டு போன்ற சேர்மங்கள் எளிய உதாரணங்களாகும். பல சல்பைட்டு எசுத்தர் மாதிரிகள் சர்க்கரை போன்ற டையால்களிலிருந்து தயாரிக்கப்படுகின்றன. சல்பைட்டு எசுத்தர்கள் வலிமையான ஆல்க்கைலேற்றும் மற்றும் ஐதராக்சி ஆல்க்கைலேற்றும் முகவர்களாக செயல்பட இயன்றவையாகும் .


</doc>
<doc id="424122" url="https://ta.wikipedia.org/wiki?curid=424122" title="கரூர் மாவட்டத்திலுள்ள கல்வி நிலையங்கள்">
கரூர் மாவட்டத்திலுள்ள கல்வி நிலையங்கள்

கரூர் மாவட்டத்திலுள்ள கல்வி நிலையங்கள் என்பது கரூர் மாவட்டத்திலுள்ள பள்ளி மற்றும் கல்லூரிகளின் தொகுப்பாகும்.









</doc>
<doc id="424124" url="https://ta.wikipedia.org/wiki?curid=424124" title="தந்தை ஹேன்ஸ் ரோவர் கல்லூரி">
தந்தை ஹேன்ஸ் ரோவர் கல்லூரி

தந்தை ஹேன்ஸ் ரோவர் கல்லூரி பெரம்பலூர் மாவட்டம் எளம்பலூரில் உள்ள ஒரு கலை அறிவியல் கல்லூரி ஆகும்.இது 1985 ஆம் ஆண்டு நிறுவப்பட்டது. இக்கல்லூரி பாரதிதாசன் பல்கலைக்கழகத்துடன் இணைந்துள்ளது. இந்த கல்லூரி கலை, வர்த்தகம் மற்றும் அறிவியல் ஆகியவற்றில் பல்வேறு படிப்புகள் வழங்குகிறது. 

தந்தை ஹேன்ஸ் ரோவர் கலை மற்றும் அறிவியல் கல்லூரி செயின்ட் ஜான் சங்கம் அறக்கட்டளையின் ஒரு கல்வி நிறுவனமாகும். சிறுபான்மை கல்வி நிறுவனமாக 1985 ஆம் ஆண்டில் நிறுவப்பட்டது, ஜெர்மனியரான ஹேன்ஸ் ரோவர், சமுதாயத்தில் பலவீனமான மற்றும் பின்தங்கிய பிரிவினருக்கு குறிப்பாக கிறிஸ்துவ சிறுபான்மையினர் ஆகியோருக்கு கல்வி சொல்லி கொடுப்பதற்க்காக இந்நிறுவனத்தினை ஆரம்பித்தார்.. பல்கலைக்கழக மானியக் குழு (இந்தியா)வினால் அங்கீகரிக்கப்பட்டது.



</doc>
<doc id="424153" url="https://ta.wikipedia.org/wiki?curid=424153" title="சோடியம் சயனோபோரோ ஐதரைடு">
சோடியம் சயனோபோரோ ஐதரைடு

சோடியம் சயனோபோரோ ஐதரைடு ("Sodium cyanoborohydride") என்பது NaBHCN என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். நிறமற்ற ஓர் உப்பு என்றாலும் வர்த்தக மாதிரிகள் மஞ்சள் கலந்த பழுப்பு நிறத்தில் காணப்படுகின்றன. பரவலாக கரிமத் தொகுப்பு வினைகளில் இமீன்களை ஒடுக்குவதற்கு இச்சேர்மம் பயன்படுத்தப்படுகிறது. நீரிய நிபந்தனைகளிலும் கூட இவ்வுப்பு நிலைத்து நிற்கிறது . 

எலக்ட்ரானை-திரும்பப் பெறும் சயனைடு பதிலீடான [B(CN)H] அயனியைக் கொண்டிருப்பதால் சோடியம் போரோ ஐதரைடில் இடம்பெற்றுள்ள [BH] – அயனியைக் காட்டிலும் குறைவான ஒடுக்கும் பண்பை வெளிப்படுத்துகிறது. ஓர் இலேசான ஒடுக்கும் முகவர் என்பதால் குறிப்பாக இமீன்களை அமீன்களாக மாற்ற இச்சேர்மம் பயன்படுத்தப்படுகிறது.

மேலும், குறிப்பாக ஒடுக்க அமைனாக்கல் வினைகளுக்கு சோடியம் சயனோபோரோ ஐதரைடு சாதகமாகச் செயல்படுகிறது. இங்கு வினையாக்கி சோடியம் சயனோபோரோ ஐதரைடு முன்னிலையில் ஓர் ஆல்டிகைடு அல்லது கீட்டோன் ஓர் அமீனுடன் சேர்த்து சூடுபடுத்தப்படுகிறது. குறிப்பாக இவ்வினையில் மிகையளவு வினையாக்கி பயன்படுத்தப்படுகிறது. pH 7-10 என்ற அளவில் அமிலக் காரத்தன்மை கொண்ட கரைசல் தேர்ந்தெடுக்கப்பட்டால் ஒடுக்க அமைனேற்ற வினை (போர்ச்சு வினை) திறம்பட நிகழும்.

டோசில் ஐதரசீனுடன் இணைத்து சோடியம் சயனோபோரோ ஐதரைடைப் பயன்படுத்தினால் கீட்டோன்களின் ஒடுக்க ஆக்சிசனேற்றம் நிகழ்கிறது. 

நான்முக எதிர்மின் அயனியான BH(CN) இச்சேர்மத்தை உருவாக்குகிறது. 

சோடியம் சயனோபோரோ ஐதரைடை எளிதாக தயார் செய்ய முடியும் என்றாலும் எப்போதும் கொள்முதல் செய்யப்பட்டும் வருகிகிறது. சோடியம் சயனைடுடன் போரேன் சேர்த்து தயாரிப்பது ஒரு முறையாகும். சோடியம் போரோ ஐதரைடுடன் பாதரசம்(II) சயனைடு சேர்த்து சூடுபடுத்தி தயாரிப்பது மற்றொரு தயாரிப்பு முறையாகும். வர்த்தக மாதிரிகளை தூய்மைப்படுத்த இயலும் என்றாலும் ஒடுக்க அமைனாக்கல் விளைபொருட்களின் தூய்மையை மேம்படுத்த முடிவதில்லை. 



</doc>
<doc id="424160" url="https://ta.wikipedia.org/wiki?curid=424160" title="போலாரைட்டு">
போலாரைட்டு

போலாரைட்டு ("Polarite") என்பது (Pd,(Bi,Pb)) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும். மஞ்சள் கலந்த வெண்மை நிறத்தில் தோற்றமளிக்கும் இக்கனிமம் ஒளிபுகாத் தன்மை கொண்டதாக உள்ளது. இதன் படிகங்கள் செஞ்சாய்சதுர வடிவத்தில் ஆக்கப்பட்டுள்ளன என்பதை நுண்ணோக்கியினால் மட்டுமே காணமுடியும். உலோகம் சார்ந்த ஒளிர்வும் வெண் கீற்றுகளும் இக்கனிமத்தின் இயற்பியல் பண்புகளாகும். மோவின் அளவுகோலில் போலாரைட்டின் கடினத்தன்மை மதிப்பு 3.5 முதல் 4 என கணக்கிடப்பட்டுள்ளது. 
உருசியாவின் யூரல் மலைப்பகுதியிலுள்ள நாரில்சுக் என்ற நகரத்தில் 1969 ஆம் ஆண்டில் முதன்முதலாக போலாரைட்டு கண்டறியப்பட்டது. பின்னர் தென் ஆப்பிரிக்காவின் புசுவெல்ட்டு தீப்பாறை படிவுகளிலும் அலாசுக்காவின் குட்நியூசு பே நகரிலும் கண்டறியப்பட்டது. 


</doc>
<doc id="424172" url="https://ta.wikipedia.org/wiki?curid=424172" title="திருக்கழுக்குன்றம் உருத்திரகோடீசுவரர் கோயில்">
திருக்கழுக்குன்றம் உருத்திரகோடீசுவரர் கோயில்

திருக்கழுக்குன்றம் உருத்திரகோடீசுவரர் கோயில் காஞ்சிபுரம் மாவட்டத்தில் உள்ள தேவார வைப்புத்தலமாகும். 

திருக்கழுக்குன்றத்தில், அடிவாரக்கோயிலுக்கு நேர்வீதியில் உள்ள சங்கு தீர்த்தக் குளக்கரையின் கோடியில் இடது புறத்தில் திரும்பும்போது உள்ள கரை வழியே கோடியில், வலது புறம் பிரியும் சாலையில் ஊரின் பகுதி காணப்படும். வீதியின் கோடியில் வலது புறத்தில் கோயில் அமைந்துள்ளது. இக்கோயில் உருத்திரன் கோயில், ருத்திரன் கோயில், ருத்ராங்கோயில் என்ற பெயர்களில் அழைக்கப்படுகின்றன. 

இக்கோயிலில் உள்ள இறைவன் உருத்திரகோடீசுவரர் ஆவார். இறைவி திரிபுரசுந்தரி ஆவார். 

இறைவன் கிழக்கு நோக்கியும், இறைவி தெற்கு நோக்கியும் உள்ளார். 


</doc>
<doc id="424174" url="https://ta.wikipedia.org/wiki?curid=424174" title="எம்பிரெசைட்டு">
எம்பிரெசைட்டு

எம்பிரெசைட்டு ("Empressite") என்பது AgTe என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். வெள்ளி தெலூரைடின் ஒரு வடிவம் எம்பிரெசைட்டு எனக் கருதப்படுகிறது. அரியவகை கனிமமான இது சாம்பல் நிறத்தில் செஞ்சாய்சதுரப் படிகங்களாகக் காணப்படுகிறது.அரிதாக இரட்டைக்கூர்நுனி கோபுர வடிவத்திலும் இது படிகமாகிறது.

எம்பிரெசைட்டு கனிமம் தனித்துவமான நேர்சாய்சதுரப் படிகக் கட்டமைப்பில் உள்ளது என சமீபத்திய படிகவியல் ஆய்வுகள் உறுதிப்படுத்துகின்றன. இதனால் எம்பிரெசைட்டு கனிமம் அறுகோண Ag5−xTe3 கட்டமைப்பில் உள்ளதென்று கருதப்பட்ட கனிமவியல் கருத்து கைவிடப்பட்டு ஒரு முடிவுக்கு வந்தது.

அதேசமயத்தில் Ag-Te கட்ட சமநிலை வரைபடத்தில் எம்பிரெசைட்டு தோன்றுவதில்லை . எனவே சுற்றுப்புற சுழல் நிபந்தனைகளில் சிற்றுறுதி நிலையில் மட்டுமே காணப்படுகிறது. முடிவிலா நேரத்தில் இந்நிலையிலிருந்து தூய்மையான Ag5Te3 மற்றும் தூய்மையான Te பிரிகின்றன. 

1914 ஆம் ஆண்டில் அமெரிக்காவின் கொலராடோ மாநிலத்திலுள்ள சகுவாச்சே மாகாணத்தின் எம்பிரெசு யோசபின் சுரங்கத்தில் கண்டறியப்பட்டதால் கனிமத்திற்கு எம்பிரெசைட்டு என்று பெயரிடப்பட்டது.


</doc>
<doc id="424185" url="https://ta.wikipedia.org/wiki?curid=424185" title="திருத்தணி செங்கல்வராயசுவாமி கோயில்">
திருத்தணி செங்கல்வராயசுவாமி கோயில்

திருத்தணி செங்கல்வராயசுவாமி கோயில் காஞ்சிபுரம் மாவட்டத்தில் உள்ள தேவார வைப்புத்தலமாகும். 

திருத்தணி மலை மீது கோயிலின் வெளிச்சுற்றில் மலையில் வலம் வரும் இடத்தில், கோயிலின் கருவறைக்கு நேர் பின்னால் உள்ள படிகளை அடித்து இடது புறத்தில் குளம் உள்ளது. வலது புறத்தில் இக்கோயில் உள்ளது. இக்கோயில் செங்கழுநீர் விநாயகர் கோயில் என்றழைக்கப்படுகிறது. 

இக்கோயிலில் உள்ள இறைவன் செங்கல்வராயசுவாமி கோயில் ஆவார். அவரை செங்கழுநீர் வரை அரையன் என்றும் செங்கல்வராயன் என்றும் அழைக்கின்றனர். இக்கோயில் செங்கல்வராய சுவாமி செங்கழுநீர் விநாயகர் மற்றும் சுப்பிரமணியர் கோயில் என்றும் அழைக்கப்படுகிறது. 

இம்மலையில் பிறரால் எளிதில் அறியமுடியாதபடி விளங்கும் லிங்கத்திருமேனியே வைப்புத்தல சன்னதியாகக் கூறப்படுகிறது. 


</doc>
<doc id="424187" url="https://ta.wikipedia.org/wiki?curid=424187" title="நந்திவரம் நந்தீசுவரர் கோயில்">
நந்திவரம் நந்தீசுவரர் கோயில்

நந்திவரம் நந்தீசுவரர் கோயில் காஞ்சிபுரம் மாவட்டத்தில் உள்ள தேவார வைப்புத்தலமாகும். 

தாம்பரம் செங்கல்பட்டு சாலையில் கூடுவாஞ்சேரிக்கு அருகாமையில் உள்ளது. 

இக்கோயிலில் உள்ள இறைவன் நந்தீசுவரர் ஆவார். இறைவி சௌந்தர்யநாயகி ஆவார். 

திருச்சுற்றில் விநாயகர், வள்ளி தெய்வானை சுப்பிரமணியர் சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா உள்ளனர். 


</doc>
<doc id="424199" url="https://ta.wikipedia.org/wiki?curid=424199" title="நகர அருங்காட்சியகம், ஐதராபாத்து">
நகர அருங்காட்சியகம், ஐதராபாத்து

நகர அருங்காட்சியகம் ("City Museum") இந்தியாவிலுள்ள தெலுங்கானா மாநிலத்தின் ஐதராபாத்தில் அமைந்திருக்கும் ஓர் அருங்காட்சியகமாகும். பூரணி அவேலி அரண்மனையில் இந்த அருங்காட்சியகம் அமைக்கப்பட்டுள்ளது. 

2012 ஆம் ஆண்டு மார்ச்சு மாதம் 11 ஆம் நாள் நகர அருங்காட்சியகம் தொடங்கப்பட்டது. ஐதராபாத்தை ஆட்சிபுரிந்த கடைசி மன்னரான மிர் உசுமான் அலிகானின் பெயரனும், நிசாம் மணிமண்டப அறக்கட்டளையின் தலைவருமான இளவரசர் முஃபாகாம் யாக் அருங்காட்சியகத்தைத் தொடங்கி வைத்தார். 

கற்கால பானைகள், பெருங்கற்கால தளங்கள், ஐரோப்பிய வகை சிலைகள், சாதவாகன காலத்திய நாணயங்கள் மற்றும் பல தொல்பொருட்கள் இங்கு வைக்கப்பட்டுள்ளன. 


</doc>
<doc id="424242" url="https://ta.wikipedia.org/wiki?curid=424242" title="பிளாட்டே ஆறு">
பிளாட்டே ஆறு

பிளாட்டே ஆறு நெப்ராசுக்கா மாநிலத்தின் முதன்மையான ஆறாகும். 310 மைல் நீளமுடைய இது இதன் துணை ஆறான வடக்கு பிளாட்டே ஆற்றின் நீளத்துடன் சேர்த்தால் தோராயமாக 910 மைல் நீளமுடையதாகிறது. இது ஒமாகாவுக்கு அருகில் மிசௌரி ஆற்றுடன் கலக்கிறது. பிளாட்டே பெரும்பாலும் சேரும் சகதியுமாகவும் ஆழம் குறைந்தும் பல அடிக்கடி மாறும் வண்டல் தீவுகளை உடையதாகவும் இருப்பதால் இது படகு போக்குவரத்திற்கு பயன்படுவதில்லை. இதன் நடு பெரும் சமவெளி வடிகாலும் கொலராடோவின் கிழக்கு புற ராக்கியின் வடிகாலும் மிசௌரிக்கு வடிகாலாக திகழ்கிறது. மேற்கு அமெரிக்காவிற்கு கிழக்கிலிருந்து குடிப்பெயர்ச்சி செய்தவர்களுக்கு பிளாட்டே முதன்மையான தடமாக விளங்கியது. ஆரகன் கலிபோர்னியா மோர்மன் போன்ற பல தடங்கள் இதிலிருந்து மேற்கிற்கு சென்றன. பிரெஞ்சு காரர்களே இவ்வாற்றை முதலில் கண்ட ஐரோப்பியர்களாவர். அவர்கள் முதலில் இந்த ஆறை நெப்ராசுக்கிர் என அழைத்தனர். அப்பகுதியில் வாழ்ந்த ஒடோ தொல்குடிகளின் அழைத்த பெயரிலிருந்து மொழி மாற்றம் செய்ததில் பிளாட்டே என்ற பெயர் வந்திருக்கலாம் என கருதப்படுகிறது.

வடக்கு பிளாட்டே ஆறும் தெற்கு பிளாட்டே ஆறும் கூடும் மேற்கு நெப்ராசுக்காவிலுள்ள வடக்கு பிளாட்டே நகரில் இருந்து பிளாட்டே ஆறு தொடங்குகிறது. 

கொலராடோவின் 12,000 அடி உயரமுடைய மலைகள் இருக்கும் வடக்கிலுள்ள ராக்கி மலைத்தொடரில் வடக்கு பிளாட்டே ஆறு தொடங்குகிறது. இப்பகுதியில் 11,000 அடி உயரமுடைய எட்டு முகடுகள் உள்ளன. இப்பகுதியிலிருந்து 200 மைல் வயோமிங்கில் வடக்காக பயணித்து பின் 350 மைல் கிழக்கு, தென் கிழக்காக பயணித்து வடக்கு பிளாட்டே நகரை அடைகிறது. கொலராடோலிலும் வயோமிங்கிலும் இது அகலம் குறைவானதாகும். வடக்கு பிளாட்டே ஆற்றில் எட்டு அணைகள் விவசாயத்திற்கு நீர் எடுப்பதற்காக வயோமிங்கில் கட்டப்பட்டுள்ளன. 

கொலராடோவின் நடு தென்பகுதியில் பேர்பிளே நகருக்கு தென்கிழக்கில் 15 மைல் தொலைவில் நடுகிளை தெற்கு பிளாட்டேவும் தென்கிளை தெற்கு பிளேட்டேவும் கூடி தெற்கு பிளாட்டே ஆறு தொடங்குகிறது. கொலராடோவின் வடகிழக்குக்கும் வயோமிங்கின் செயேனே நகரை ஒட்டிய பகுதியும், நெப்ராசுக்காவின் தென் கிழக்கு ஓரத்தின் சிறு பகுதியும் இதன் 28,000 சதுர மைல்கள் பரப்புள்ள வடிநிலமாக உள்ளது. லெவன்மைல் நீர்த்தேக்கத்தை அடைந்து அங்கிருந்து வெளியேறி 90 பாகை திரும்பி கிழக்கு, வடகிழக்காக டென்வர், கிரிலே வழியாக பயணிக்கிறது. கிரிலேவில் கிழக்கு பக்கம் திரும்பி பயணித்து வடக்கு பிளேட்டேவை அடைகிறது. 

குடிநீர் தேவைக்காகவும் விவசாயத்திற்காகவும் தெற்கு பிளாட்டேவில் 20 அணைகள் கட்டப்பட்டுள்ளன. இதன் துணையாறுகளிலும் இதனுடன் சேரும் ஓடைகளிலும் குறைந்தது ஒரு சிறிய அணை இருப்பதால் இதன் வடிநிலம் 1,000இக்கும் மேற்பட்ட அணைகளை கொண்டுள்ளது. வறண்ட கிழக்கு கொலராடோவின் முதன்மையான குடிநீர் வழங்கும் மூலமாக இது விளங்குகிறது. தெற்கு பிளாட்டே டென்வருக்கு அமெரிக்க கிழக்கிலிருந்து குடிபெயர்பவர்களின் தடமாக விளங்கியது.

பிளாட்டேவுக்கு அதிக நீரை இதுவே கொண்டுவருகிறது.

வடக்கு பிளாட்டே ஆறும் தெற்கு பிளாட்டே ஆறும் கூடும் வடக்கு பிளாட்டே நகரில் இருந்து பிளாட்டே ஆறு தொடங்குகிறது. பெரும்பகுதி பிளாட்டே சேரும் சகதியுமாக கலங்கிய நீருடனும் ஆழம் குறைந்தும் பல அடிக்கடி இடமாறும் வண்டல் தீவுகளை உடையதாகவும் இருப்பதால் இது படகு போக்குவரத்திற்கு பயன்படுவதில்லை, சிறிய கனோ வகை படகுகள் செல்லவும் ஏற்றதாக இல்லை. 

பிளாட்டே வடக்கு பிளாட்டேவிலிருந்து கொலம்பசு வரை பெரிய வில் போல் வளைந்து செல்கிறது, கீர்னி நகர் வரை கிழக்கு-தென்கிழக்காவும் கீர்னியிலிருந்து கிழக்கு வடகிழக்காவும் செல்கிறது. கொலம்பசு நகருக்கு தென்கிழக்கில் 70 மைல் நீளமுடைய லூப் ஆறு இதனுடன் இணைகிறது. அங்கிருந்து கிழக்காக பயணித்து பிரிமாண்டை அடைகிறது. பிரிமாண்டிலிருந்து தெற்கு நோக்கி பாய்ந்து சௌத் பெண்ட் என்ற இடத்திலிருந்து கிழக்கு நோக்கி பாய்ந்து லா பிளாட்டேவில் மிசௌரியுடன் கலக்கிறது. சௌத் பெண்டுக்கு 11 மைல் முன்பு கிரண்டாவுக்கு அருகில் 290 மைல் நீளமுடைய எல்க்கார்ன் ஆறு இதனுடன் கலக்கிறது. குடிப்பெயர்ச்சியின் முன்னோடிகள் ஒமாகாவுக்கு வந்து பின் பிளாட்டே ஆற்றின் வடகரை தடமான மோர்மன் தடத்தை பயன்படுத்தி அமெரிக்க மேற்கிற்கு சென்றார்கள்.

வடக்கு பிளாட்டோவையும் சேர்த்து பிளாட்டோவின் வடிநிலப்பரப்பு 90,000 சதுர மைல்களாகும். ஆண்டுக்கு சராசரியாக விநாடிக்கு 3,240 கன அடி நீர் இதில் செல்கிறது. பெரும் சமவெளியில் மிகவும் வறண்ட இப்பகுதிக்கு பிளாட்டோ பாய்கிறது. வட அமெரிக்காவில் ஒத்த நீளமுடைய ஆறுகளை விட இதில் குறைவான நீரே செல்கிறது. முன்னோடிகள் காலத்தில் 19ஆம் நூற்றாண்டில் நகைச்சுவையாக மைல் அகலமும் ஆறு அங்குல ஆழமும் உள்ள ஆறு என்று இதனை கூறுவார்கள். வறண்ட மேற்கு நெப்ராசுக்காவில் பிளாட்டேவின் கரைகள் பசுமை சோலைகளை உருவாக்கின. ஆண்டு தோறும் வலசை போகும் கொக்கு நாரை போன்ற பறவைகளுக்கு வழியில் தங்குமிடமாக பிளாட்டே கரை திகழ்ந்தது. பிளாட்டே கரையில் கிடைத்த 10 மில்லியன் ஆண்டுகளுக்கு முற்பட்ட புதைபடிமம் இது வலசை போகும் நாரைகளின் தங்குமிடமாக இருந்ததை காட்டுகிறது.


</doc>
<doc id="424250" url="https://ta.wikipedia.org/wiki?curid=424250" title="இரா. ஜெயராமன்">
இரா. ஜெயராமன்

இரா. ஜெயராமன் (நெல் செயராமன்; 1968-2018) ஒரு விவசாயி, பாரம்பரிய விதை நெல்களைக் காக்கும் பணியில் தன்னை அர்பணித்து நெடுங்காலமாகச் செயற்பட்டுக் கொண்டு இருந்தவர். நமது நெல்லைக் காப்போம் இயக்கத்தின் ஒருங்கிணைப்பாளர். நம்மாழ்வாரின் ஒர் இணைச் செயற்பாட்டாளர் ஆவார்.

ஜெயராமன் இந்தியாவில், தமிழ்நாட்டில், திருவாரூர் மாவட்டம், திருத்துறைப்பூண்டியை அடுத்த கட்டிமேடு கிராமத்தில் ஒரு விவசாயக் குடும்பத்தில் ஏப்ரல் 15-ஆம் தேதி 1968-ஆம் ஆண்டு பிறந்தவர். 9 ஆம் வகுப்பு வரை மட்டுமே படித்த இவர், திருத்துறைப்பூண்டியில் அச்சுக்கூடத்தை நடத்தி வந்தார். தந்தையின் விவசாயத்தை இடையே செய்தார். நஞ்சில்லா உணவை முன்னிறுத்தி 2003 இல் பூம்புகார் முதல் கல்லணை வரை ஒரு மாத காலம் நம்மாழ்வார் நடத்திய விழிப்புணர்வு நடைபயணத்தில் ஜெயராமன் பங்கேற்றார். அந்தப் பயணத்தின்போது, காட்டுயாணம் உட்பட 7 பாரம்பரிய நெல் ரகங்களின் விதைகளை சில விவசாயிகள் நம்மாழ்வாரிடம் வழங்கினர். அவற்றை ஜெயராமனிடம் ஒப்படைத்த நம்மாழ்வார், அவற்றை மறுஉற்பத்தி செய்து விவசாயிகளிடம் பரப்ப வேண்டும் என்று கேட்டுக்கொண்டார்.

இவர் பாரம்பரிய நெல் இரகங்களை விவசாயிகள் விளைவிக்க வேண்டும் என்ற முயற்சியில், விவசாயிகளிடையே தொடர்ந்து விழிப்புணர்வு ஏற்படுத்தி வந்தார். விதைப் பாதுகாப்பு, இயற்கை விவசாயம் குறித்தும் பல்வேறு வேளாண் பணிகள் குறித்தும் விழிப்புணர்வு பிரச்சாரம் மேற்கொண்டார். பாரம்பரிய நெல் ரகங்களைத் தேடி, அவற்றை மீட்டெடுக்கும் பயணத்தை ஜெயராமன் தொடங்கினார். சுமார் 169 வகையான பாரம்பரிய, அரிய வகை நெல் வகைகளை மீட்டெடுத்துள்ளார். திருத்துறைப்பூண்டி அருகே ஆதிரெங்கம் கிராமத்தில் அமெரிக்காவில் வசிக்கும் நரசிம்மன் என்பவர் வழங்கிய 5 ஏக்கர் நிலத்தில், ஜெயராமனால் பாரம்பரிய நெல் மையம் உருவாக்கினார். இந்த மையம் இயற்கை வேளாண் ஆர்வலர்களுக்கு வழிகாட்டும் ஒரு ஆய்வு மையமாக திகழ்கிறது இவர் பாரம்பரிய நெல்விதைகளை விவசாயிகளுடன் பகிர்ந்து கொள்கிறார்.

இவர் மரபணு மாற்ற விதை திட்டங்களுக்கு எதிராகப் போராடியவர் ஆவார். பாரம்பரிய நெல் விதைகளைக் காப்பாற்றியமைக்காக மத்திய, மாநில அரசுகளின் விருதினைப் பெற்றார்.. இவரது பணிகளுக்காக விசய் தொலைக்காட்சியின் "மாற்றம் தேவை" நிகழ்ச்சி இவருக்கு "இயற்கை விதை நெல் மீட்பாளர்" விருதை வழங்கியது. இவரது பணிகளை அங்கீகரிக்கும் வகையில், தேசிய அடிப்படை நிலை கண்டுபிடிப்பு - பாரம்பரிய அறிவுக்கான விருதையும், இளம் காந்தியத் தொழில்நுட்பக் கண்டறிதலுக்கான சம்மான் விருதையும் (SRISTI) மத்திய அரசின் அறிவியல் தொழில்நுட்ப அமைச்சகம் வழங்கி கவுரவித்துள்ளது.

2017 மற்றும் 2018 ஆம் ஆண்டுகளில் புற்றுநோயால் அவதிப்பட்டு வந்த இவர் சென்னையில் உள்ள அப்பல்லோ மருத்துவமனையில் சிகிச்சை மேற்கொண்டு வந்தார். பின்னர் 2018, டிசம்பர் 6 அன்று சிகிச்சை பலனின்றி காலை 5.10க்கு காலமானார்.



</doc>
<doc id="424280" url="https://ta.wikipedia.org/wiki?curid=424280" title="மதுரையின் நிலவியல்">
மதுரையின் நிலவியல்

மதுரை மாநகரம் இந்தியாவின், தமிழகத்தில் உள்ளது. மேலும் இது மதுரை மாவட்டத்திற்கு நிர்வாகத் தலைமையிடமாக உள்ளது. இது தமிழகத்தின் மூன்றாவது பெரிய நகராட்சியாகும்.

நிர்வாகக் காரணத்திற்காக, நகராட்சி நிர்வாகம் இம்மாநகராட்சியை மதுரை கிழக்கு மண்டலம், மதுரை மேற்கு மண்டலம், மதுரை வடக்கு மண்டலம், மதுரை தெற்கு மண்டலம் என நான்கு மண்டலமாக பிரித்துள்ளனர்.

இம்மாநகரம் குடிநீர் தேவைக்காக வைகையாற்றை மட்டுமே நம்பியுள்ளது.

இம்மாவட்டம் 11 வட்டங்களாகப் பிரிக்கப்பட்டுள்ளது. அவையாவன

1.  மதுரை வடக்கு

2.  மதுரை தெற்கு

3.  மதுரை கிழக்கு

4.  மதுரை மேற்கு

5.  திருப்பரங்குன்றம்

6.  திருமங்கலம்

7.  பேரையூர்

8.  உசிலம்பட்டி

9.  வாடிப்பட்டி

10. மேலூர்

11. கள்ளிக்குடி

மதுரை மாவட்டத்தில் ஒரு மக்களவைத் தொகுதியும்; பத்து சட்டமன்றத் தொகுதிகளும் உள்ளன.

1.   மேலூர்

2.   மதுரை கிழக்கு

3.   சோழவந்தான்

4.   மதுரை வடக்கு

5.   மதுரை தெற்கு

6.   மதுரை மத்தி

7.   மதுரை மேற்கு

8.   திருப்பரங்குன்றம்

9.   திருமங்கலம்

10. உசிலம்பட்டி


</doc>
<doc id="424294" url="https://ta.wikipedia.org/wiki?curid=424294" title="நாகப்பட்டிணம் மாவட்டத்திலுள்ள கல்வி நிலையங்கள்">
நாகப்பட்டிணம் மாவட்டத்திலுள்ள கல்வி நிலையங்கள்

நாகப்பட்டினம் மாவட்டத்திலுள்ள கல்வி நிலையங்கள் என்பது தமிழகத்தின் நாகப்பட்டினம் மாவட்டத்திலுள்ள கல்வி நிலையங்களைப் பற்றியதாகும்.








</doc>
<doc id="424300" url="https://ta.wikipedia.org/wiki?curid=424300" title="லிம்புவன்">
லிம்புவன்

லிம்புவன் பகுதி ஒரு வரலாற்று சிறப்புமிக்க இமயமலை பகுதியாகும். இது 10க்கும் மேற்பட்ட லிம்புவன் சிற்றரசுகளால் ஆனதாகும். இது தற்போதைய நேபாளம், வட சிக்கிம் இந்தியா மற்றும் மேற்கு பூட்டான் நாட்டின் பகுதிகளை உள்ளடக்கியது. லிம்புவன் என்ற சொல்லுக்கு லிம்பு இன மக்களின் இடம் என்பதாகும். (ஆங்கிலத்தில்: Land of the Limbus). யகத்துங் லாஜெ என்பது இதன் லிம்பு மொழியின் சொல்லாகும். 1774 ஆம் ஆண்டு வரையில் இது ஒரு சுதந்திர இராஜ்யம் ஆகும். பின்னாளில் கூர்க்கா இராஜ்யத்துடன் இணைந்துவிட்டது.


</doc>
<doc id="424329" url="https://ta.wikipedia.org/wiki?curid=424329" title="நிலைமொழித் திரிபு">
நிலைமொழித் திரிபு

நிலைமொழித்திரிபு வகை ___1

நிலைமொழியின் கடைசி எழுத்து _ல் 

வருமொழியின் முதல் எழுத்துகள்
க,ச,ப ஆகியவற்றுள் ஏதேனும் ஒன்று.

நிலைமொழித்திரிபு___ல்__ற் _ஆகும்

எடுத்துக்காட்டுகள்

1_கல் + சிலை____கற்சிலை
2_கல் + பாறை____கற்பாறை
3_பல் + பொடி___பற்பொடி
4_கல் + பலகை __ கற்பலகை
5_சொல் + சிறப்பு__சொற்சிறப்பு
6_சொல் + போர் __சொற்போர்
7_மல் + போர்____மற்போர்
8_வில் + போர்___விற்போர்
9_கல் + க___கற்க
10_நில் + க ___நிற்க
11_வில் + பயிற்சி _விற்பயிற்சி
12_சொல் + பயிற்சி __சொற்பயிற்சி
13_சொல் + பொருள்__சொற்பொருள்
14_பல் + பொருள் __பற்பொருள்
15_சொல் + சுவை _ சொற்சுவை
16_இயல் + கை _ இயற்கை
17_செயல் + கை_ செயற்கை

நிலைமொழித்திரிபு வகை __2

நிலைமொழியின் கடைசி எழுத்து_ல்_

வருமொழியின் முதல் எழுத்துகள்__
க,ச,ப,ஆகியவற்றுள் ஏதேனும் ஒன்று.

நிலைமொழித்திரிபு___ல் _ற் _ஆகும்

எடுத்துக்காட்டுகள்_

ல்__இரட்டிக்காமை
1_ஆல் + இலை___ஆலிலை
2_கடல் + அலை_ கடல லை
ல் _எனும் எழுத்து இரட்டித்தல்

1_சொல் + ஊற்று_சொல்லூற்று
2_நல் + உறவு __நல்லுறவு
3_ நல் + அறம்___நல்லறம்
4_ சொல் + அறம்__சொல்லறம்
5_புல் + அறிவு_புல்லறிவு
6_புல் + அறிவாண்மை __புல்லறிவாண்மை
7_சொல் + ஆறு _சொல்லாறு
8_நல் + ஊற்று__நல்லூற்று
9_நல் + ஓர் __நல்லோர்
10_நல் + ஊர்___நல்லூர்
11_பல் + ஏர்____பல்லேர்
12_சொல்_+ ஏர்__சொல்லேர்
13_பல் + ஊழி_பல்லூழி
14_கல் + ஊர் __கல்லூர்
15_பொல் + ஆங்கு _பொல்லாங்கு
16_தொல் + உயிர்_தொல்லுயிர்
17_பல் + உயிர் _பல்லுயிர்
18_பல் + அவை_பல்லவை
19_நல் + அவை _நல்லவை
20_கல் + எழுத்து_கல்லெழுத்து
21_நல் + ஓடை _நல்லோடை
22_நல் + ஆடை_நல்லாடை
23_பல் + இலை _பல்லிலை
24_சொல் + ஆடல்__சொல்லாடல்
25_பல் + ஊட்டம்_ பல்லூட்டம்
26_பல் + இதழ்_பல்லிதழ்
27_பல் + ஓடம்_பல்
28_+வில் + ஏர் _வில்லேர்
29_கல் + அளை_கல்லளை
30_தொல் +உருவம்_தொல்லுருவம்
31_பல் + உருவம் _பல்லுருவம்
32_கல் + உருவம் _கல்லுருவம்
33வல் + அது __வல்லது
34_சொல் + அது __சொல்லது
35_வல் + ஆண்மை _வல்லாண்மை
36_சொல் + ஆண்மை _சொல்லாண்மை
37_பல் + அது _பல்லது
38_அல் + அது _ அல்லது
39_வல் + ஒலி _வல்லொலி
40_பல் + ஓசை _பல்லோசை

நிலைமொழித்திரிபு வகை __3

நிலைமொழியின் கடைசி எழுத்து_ள்_

வருமொழியின் முதல் எழுத்து
க,ச,ப,ஆகியவற்றுள் ஏதேனும் ஒன்று.

நிலைமொழித்திரிபு_ள்__ட் _ஆகும்

எடுத்துக்காட்டுகள்

கள் + குடி__கட்குடி
நாள் + காட்டி__நாள்காட்டி
புள் + சிறகு _புட்சிறகு

இன்னும் தொடரும்

</doc>
<doc id="424379" url="https://ta.wikipedia.org/wiki?curid=424379" title="பெரிய கேள்விகட்கு சுருக்கமான விடைகள்">
பெரிய கேள்விகட்கு சுருக்கமான விடைகள்

பெரிய கேள்விகட்கு சுருக்கமான விடைகள் (Brief Answers to the Big Questions) என்பது இங்கிலாந்து நாட்டைச் சேர்ந்த இயைபியல் அறிஞரான ஸ்டீவன் ஹாக்கிங் (1942-2018) எழுதிய ஒரு புத்தகமாகும். இது ஹாடர் & ஸ்டாடன் (Hodder & Stoughton) என்ற பதிப்பகத்தினரால் 16 அக்டோபர் 2018-இல் வெளியிடப் பட்டது. இப்புத்தகம், நம் பேரண்டத்தில் மறைந்து கிடைக்கும் பேருண்மைகளைப் பற்றியும், மற்றும் நாம் இப்புவி உலகில் சிக்கல்களைக் கடந்து வாழ வேண்டுமாயின், அதற்கு அறிவியல் துணை பெரிதும் தேவை என்பது பற்றியும் எடுத்துரைக்கின்றது. ஹாக்கிங் அவர்கள் இறக்கும் பொது இப் புத்தகம் முழுவதுமாக எழுதப் பட்டிருக்கவில்லை; ஆயினும், அவர் மறைவுக்குப் பிறகு அவருடைய நண்பர்கள்,குடும்பத்தினர் ஆகியோரின் துணை கொண்டு புத்தகம் முழு வடிவுக்குக் கொண்டு வரப்பட்டு, பின் வெளியிடப் பட்டது. புத்தக விற்பனையில் வரும் ஊதியத்தில் ஒரு பகுதி தசைவற்றும் இயக்க நரம்பணு அழற்சிக் கழகம் (Motor Neurone Disease Association), ஸ்டீவன் ஹாக்கிங் அறக்கட்டளை (Stephen Hawking Foundation) ஆகிய நிறுவனங்களுக்கு அளிக்கப்படும்.

இப்புத்தகம் நான்கு பகுதிகளாகப் பிரிக்கப்பட்டுள்ளது. 

இந்த நான்கு பகுதிகளிலும் பத்து கேள்விகள் கேட்கப்பட்டு, அவற்றுக்கு சுருக்கமான விடைகளும் அளிக்கப் பட்டுள்ளன. அந்த பத்து கேள்விகளாவன: 

இத்துடன் மனித இனத்தை எதிர் கொண்டுள்ள பல்வேறு சிக்கல்களையும் ஆராய்கிறது:











இந்நூலை முன்வைத்து கடவுள் பொருள் என்ற ஒன்று உண்டா என்றும் அண்டம், குவாண்டம் குறித்த ஸ்டீவன் ஹாக்கிங்கின் பார்வை குறித்தும் பேராசிரியர் சுப. வீரபாண்டியன் அவர்கள் உரையாற்றினார்.


</doc>
<doc id="424427" url="https://ta.wikipedia.org/wiki?curid=424427" title="தனலட்சுமி சீனிவாசன் மருத்துவக் கல்லூரி மற்றும் மருத்துவமனை">
தனலட்சுமி சீனிவாசன் மருத்துவக் கல்லூரி மற்றும் மருத்துவமனை

தனலட்சுமி ஸ்ரீனிவாசன் மருத்துவக் கல்லூரி மற்றும் மருத்துவமனை பெரம்பலூர் மாவட்டத்தில் சிறுவாச்சூரில் திருச்சி – சென்னை தேசிய நெடுஞ்சாலை NH 45ல் 100 ஏக்கர் பரப்பளவில் அமைந்துள்ளது. இது 12 லட்சம் சதுர அடி கொண்டது. திருச்சி, அரியலூர் மற்றும் கடலூர் போன்ற முக்கிய மாவட்டங்களைச் சுற்றிலும் கிராமப்புற மக்களுடைய தேவைகளுக்கு இந்த நிறுவனம் உதவுகிறது. இந்த நிறுவனம் ஒரு தசாப்தத்திற்கும் மேலாக கல்வித் துறையில் இருக்கும் சீனிவாசன் அறநெறி மற்றும் கல்வி அறக்கட்டளையால் நடத்தப்படுகிறது. இந்த நிறுவனம் தமிழ்நாடு டாக்டர் எம்.ஜி.ஆர். மருத்துவப் பல்கலைக்கழகம், உடன் இணைந்துள்ளது., 

இளங்கலைப் பாடப்பிரிவுகள்

முதுகலைப் பாடப்பிரிவுகள்

இணைந்த சுகாதார அறிவியல் கல்வி


</doc>
<doc id="424438" url="https://ta.wikipedia.org/wiki?curid=424438" title="திருவள்ளூர் மாவட்டத்திலுள்ள கல்வி நிலையங்கள்">
திருவள்ளூர் மாவட்டத்திலுள்ள கல்வி நிலையங்கள்

திருவள்ளூர் மாவட்டத்திலுள்ள கல்வி நிலையங்கள் என்பது தமிழகத்தின் திருவள்ளூர் மாவட்டத்திலுள்ள கல்வி நிலையங்களைப் பற்றியதாகும்.







</doc>
<doc id="424447" url="https://ta.wikipedia.org/wiki?curid=424447" title="நேட்ரோபைலைட்டு">
நேட்ரோபைலைட்டு

நேட்ரோபைலைட்டு "(Natrophilite)" என்பது NaMnPO4 என்ற மூலக்கூறு வாய்ப்பாடு கொண்ட ஒரு கனிமம் ஆகும். தூய நிலையில் இக்கனிமம் மஞ்சள் நிறத்தில் காணப்படுகிறது. இக்கனிமத்தின் படிகங்கள் நேர்ச்சாய்சதுரம் முதல் இரட்டை கூர்நுனிக்கோபுரம் வரையிலான படிக வடிவங்க்களைக் கொண்டிருக்கிறது. மேலும், இப்படிகங்கள் ஒளிபுகும் தன்மையும் ஒளி கசியும் தன்மையும் கொண்டவையாக உள்ளன. மோவின் அளவுகோலில் 4.5 மற்றும் ஐந்து என்ற கடினத்தன்மை அளவை பெற்றுள்ள இக்கனிமம் கதிரியக்கப் பண்பு அற்றதாக உள்ளது.



</doc>
<doc id="424454" url="https://ta.wikipedia.org/wiki?curid=424454" title="பசுபதிநாதர் கோயில்">
பசுபதிநாதர் கோயில்

பசுபதிநாதர் கோயில் (Pashupatinath Temple) இந்தியாவின் மத்தியப் பிரதேச மாநிலத்தின் மண்டசௌர் மாவட்டத்தின் நிர்வாகத் தலைமையிட நகரமான மண்டோசோர் என்ற ஊரில் பாயும் சிவானா ஆற்றின் கரையில் சிவபெருமானுக்காக அர்ப்பணிக்கப்பட்ட கோயில் ஆகும்.

பாசுபத மரபினர்களுக்குரிய எட்டு முகம் கொண்ட இச்சிவலிங்க கோயில், கிபி 5 - 6-ஆம் நூற்றாண்டில் குப்தர்களால் கட்டப்பட்டது. 


</doc>
<doc id="424456" url="https://ta.wikipedia.org/wiki?curid=424456" title="டிஜிட்டல் பணப்பை">
டிஜிட்டல் பணப்பை

எண்ணிமப் பணப்பை அல்லது டிஜிட்டல் பணப்பை ("digital wallet") என்பது ஒரு மென்பொருள். தற்பொழுது இம்மென்பொருள் உலகளாவிய பயன்பாட்டிற்கு வந்துள்ளது. உலகில் பலராலும் மிகுதியாக பயன்படுத்தப்படும் மென்பொருளாக திகழ்கிறது. உங்களுடைய கடன் அட்டை, பற்று அட்டை, முகவரிகள், உரிமங்கள் என எல்லாவற்றையும் இதில் சேமித்து வைக்க வேண்டும். அது இரகசியக் குறியீடுகளாக திறன்பேசியில் அமர்ந்து கொள்ளும். அதற்கென தனிப்பட்ட கடவுச் சொற்களை வைத்துக் கொள்ளலாம். 

கூகுள் நிறுவனம் டிஜிட்டல் பணப்பை மென்பொருளை முதன் முதலில் 2012 ஆண்டு அளவில் சந்தைப்படுத்தியது. ஒரு பொருளை கடை ஒன்றில் வாங்கும் போது, திறன்பேசியை கடையிலுள்ள கருவியில் தட்டினால் போதும். உங்கள் கடனட்டை மூலம் பணம் செலுத்தப்பட்டு விடும். இதற்கு 'அண்மைத் தகவல் தொடர்பு' ("Near field communication") எனப்படும் அருகாமைத் தொடர்பு தொழில்நுட்பம் அவசியம். ஆண்ட்ராய்டு இயங்குதளம், துவங்கி வைத்த இந்த பயணம் இன்று பல வடிவங்களில், பல இயங்கு தளங்களில் வளர்ந்து ஆப்பிள் ஐஓஎஸ்-இல் 'பாஸ்புக்' ("Passbook") என்னும் பெயரில் நுழைந்திருக்கிறது.


</doc>
<doc id="424467" url="https://ta.wikipedia.org/wiki?curid=424467" title="2018 மாவீரர் நாள்">
2018 மாவீரர் நாள்

2018 ஆம் ஆண்டின் மாவீரர் நாள் நவம்பர் 27, 2018 அன்று இலங்கையிலும் உலகின் பல்வேறு நாடுகளிலும் கடைப்பிடிக்கப்பட்டது. 



வவுனியாவின் பல்வேறு பகுதிகளில் நினைவேந்தல் நிகழ்வுகள் நடைபெற்றன.

தஞ்சாவூரில் நாம் தமிழர் கட்சி சார்பில் நடந்த நினைவுகூரல் நிகழ்ச்சியில் அக்கட்சியின் தலைவர் சீமான் தலைமையுரை ஆற்றினார். புதுச்சேரியில் மில்லர் பேரறையில் நினைவுகூரல் நிகழ்ச்சி நடந்தது.

மலேசியாவில் வாழும் தமிழர்கள் சார்பாக நினைவுகூரல் நிகழ்ச்சி நடந்தது.

இலண்டன் நகரத்தில் ஆயிரக்கணக்கான தமிழர்கள் ஒன்றுகூடி மாவீரர் நாளை நினைவுகூர்ந்தனர். நகரின் எக்சல் நடுவத்தில் நடந்த நினைவுகூரல் நிகழ்வில் உரைகளும் இசை நிகழ்ச்சிகளும் இடம்பெற்றன. தாயகமான இலங்கையில் மாலை 6.05 மணிக்கு நினைவுச் சுடர் ஏற்றப்பட்ட அதே நேரத்தில் ஐக்கிய ராச்சியத்திலும் தமிழர்கள் மெழுகுவர்த்திகளை ஏற்றினர். போரில் உயிரிழந்த வீரர்களின் நினைவாக தாற்காலிகமாக ஏற்படுத்தப்பட்ட நடுகற்களின் முன்னர் குடும்பத்தார் தியாகச் சுடர்களை ஏற்றினர். துயிலும் இல்லம் பாடல் இசைக்கப்பட்டது.




</doc>
<doc id="424489" url="https://ta.wikipedia.org/wiki?curid=424489" title="கெளசல்யா சங்கர்">
கெளசல்யா சங்கர்

சங்கரின் மரணத்திற்குப் பின்னர் சங்கர் குடும்பத்தினருடன் வசித்து வந்த கௌசல்யா சாதி ஒழிப்புச் செயற்பாட்டாளாராக அறியப்படுகிறார் கௌசல்யாவிற்கு மாதம்தோறும் 11,250 ரூபாய் ஓய்வூதியமும், சங்கரின் தந்தை வேலுச்சாமிக்குச் சத்துணவுத் துறையில் வேலையும் தமிழக அரசு வழங்கியது. மார்ச் 13 2018 இல் "சங்கர் சமூக நீதி அறக்கட்டளை" என்ற பெயரில் தனிப்பயிற்சி மையத்தை கௌசல்யா தொடங்கினார் 

கொளத்தூர் மணி, தியாகு மற்றும் எவிடன்ஸ் கதிர் தலைமையில் 2018 டிசம்பர் 9 ஆம் நாள் தந்தை பெரியார் திராவிடக் கழகத்தில் சக்தி என்பவரைக் கௌசல்யா மறுமணம் செய்துகொண்டார். இத்திருமணத்திற்குப்பின் சக்தி மீது சில பாலியல் புகார்கள் வந்ததன் அடிப்படையில் கொளத்தூர் மணி மற்றும் தியாகுவால் விசாரிக்கப்பட்டு, சக்திக்கு 3 லட்சம் அபராதம் விதிக்கப்பட்டது. கௌசல்யாவும் சக்தியின் தவற்றுக்கு வருத்தம் தெரிவித்து தீர்ப்பை ஏற்றுக் கொண்டார்.


</doc>
<doc id="424496" url="https://ta.wikipedia.org/wiki?curid=424496" title="பரக்பூர்">
பரக்பூர்

பரக்பூர் (Barrackpore, or Barrackpur), இந்தியாவின் மேற்கு வங்காள மாநிலத்தின் வடக்கு 24 பர்கானா மாவட்டத் தலைமையிடமும், நகராட்சியும் ஆகும். மாநிலத் தலைநகரான கொல்கத்தாவிற்கு வடக்கே 15 கிமீ தொலைவில் பரக்பூர் நகரம் உள்ளது.

பிரித்தானிய கிழக்கிந்திய கம்பெனியின் படைவீரர்களின் முதல் பாசறையாகவும், போர் பயிற்சி புரியும் இடமாக இருந்ததால், இவ்விடத்திற்கு பரக்பூர் எனப் பெயராயிற்று.

1772ல் பரக்பூர், இந்தியாவில் கம்பெனி ஆட்சி காலத்தில், முதலாவது ஆங்கிலேய போர்ப்படைவீரர்களின் பயிற்சி கூடமாகவும், குடியிருப்பு நகரமாகவும் இருந்தது. மேலும் பரக்பூர் நகரம், இந்தியத் தலைமை ஆளுநரின் வாழ்விடம் மற்றும் அலுவலமாக விளங்கியது.

ஆங்கிலேய ஆட்சிக்கு எதிராக நடைபெற்ற இரண்டு சிப்பாய்க் கிளர்ச்சிகளில் முதன்மையான, 1824ல் சிப்பாய் பிண்டி திவாரி தலைமையில் நடைபெற்ற பரக்பூர் பரக்பூர் சிப்பாய் கிளர்ச்சி நடைபெற்றது. 

முதலாம் ஆங்கிலேய-பர்மியப் போரின் போது, கடல் கடந்து கப்பல்களில் பர்மாவிற்கு செல்வது என்பது தங்களின் சமூக வழக்கத்திற்கு எதிரானது எனக்கூறி கப்பலில் ஏற மறுத்து கிளர்ச்சி செய்தனர். கிளர்ச்சி செய்த இந்த இந்து சிப்பாய்களை, ஆங்கிலேயப் படைவீரர்கள் பீரங்கிகளால் தாக்கிக் கொன்றனர். 1857 சிப்பாய்க் கிளர்ச்சியின் போது பரக்பூரில் இந்து மற்றும் இசுலாமிய சிப்பாய்கள், மங்கள் பாண்டே தலைமையில் ஆங்கிலேய அரசுக்கு எதிராக கிளர்ச்சி செய்தனர். 

2011-ஆம் ஆண்டின் இந்திய மக்கள்தொகை கணக்கெடுப்பின் படி, பரக்பூர் நகர மக்கள்தொகை 1,52,783 ஆகும். அதில் ஆண்கள் 78,349 (51%), பெண்கள் 74,434 (49%) ஆகவுள்ளனர். ஆறு வயதிற்குட்பட்ட குழந்தைகள் 11,786 ஆக உள்ளனர். எழுத்தறிவு 1,25,144 (88.76%) ஆகவுள்ளது. பரக்பூர் நகரத்தில் வங்காள மொழி பேசும் இந்துக்கள் 
85.76%, இசுலாமியர்கள் 13.37% மற்றும் பிற சமயத்தவரகள் 0.86% ஆகவுள்ளனர். 

இந்தியத் தரைப்படை மற்றும் விமானப்படைவீரர்களின் பாசறைகள் பரக்பூர் நகரத்தில் உள்ளது. மேலும் வேளாண்மை, மீன் பிடி தொழில், தோட்டக்கலைத் தொழில்கள் வளர்ச்சியடைந்துள்ளது.

கொல்கத்தா பெருமாநகராட்சியின் வலாயத்தில் பரக்பூர் நகராட்சி அமைந்துள்ளது. 



</doc>
<doc id="424502" url="https://ta.wikipedia.org/wiki?curid=424502" title="பராக்பூர் கிளர்ச்சி">
பராக்பூர் கிளர்ச்சி

பராக்பூர் கிளர்ச்சி (Barrackpore mutiny) கொல்கத்தா அருகில் இருந்த பரக்பூர் இராணுவ பாசாறையில் இருந்த ஆங்கிலேய இராணுவ அதிகாரிகளுக்கு எதிராக இந்தியச் சிப்பாய்கள், நவம்பர் 1824ல் நடத்திய கிளர்ச்சியாகும்.

முதலாம் ஆங்கிலேய-பர்மியப் போரில் (1824–26) கலந்து கொள்வதற்காக, போர்க்கப்பல்கள் மூலம் கடல் கடந்து பர்மா செல்வதற்கு, இந்து சமய சிப்பாய்கள், தங்கள் இந்து சமயம் மற்றும் சமூக பழக்க வழக்கங்களின் படி பாவம் எனக்கருதி வன்மையாக மறுத்தனர். இக்காரணத்தை ஆங்கிலேய படைத்தலைவர்கள் ஏற்க மறுத்து, கட்டாயாமாக கடல் கடந்து கப்பல்கள் மூலம் பர்மா செல்ல இந்தியச் சிப்பாய்களுக்கு உத்தரவிட்டனர். இதனால் இந்தியச் சிப்பாய்கள், பிரித்தானிய இராணுவ அதிகாரிகள் மீது சினம் கொண்டனர். 

எனவே கடல் கடந்து பர்மா செல்ல மறுத்த இந்தியச் சிப்பாய்கள், ஆங்கிலேய இராணுவ அதிகாரிகளுக்கு எதிராக பிண்டி திவாரி தலைமையில் கிளர்ச்சி செய்தனர். 

நவம்பர் 1-2 1824ல் நடைபெற்ற கிளர்ச்சியின் போது, இந்தியச் சிப்பாய்கள் மீது பீரங்கி தாக்குதல் தொடுத்து 180 பேரைக் கொன்று ஆங்கிலேயப் படைத்தலைவர்கள் கிளர்ச்சியை அடக்கினர். கிளர்ச்சிக்குப் பின்னர் 12 இந்தியச் சிப்பாய்களை தூக்கிலிட்டனர். மேலும் பிறர்க்கு ஆயுள் தண்டணை விதித்தனர். 47வது படைப்பிரிவு கலைக்கப்பட்டு, இந்திய சிப்பாய்களின் அதிகாரிகளான சுபேதார்களை பணி நீக்கம் செய்தனர். ஆங்கிலேய அதிகாரிகளை பிற படைப்பிரிவுகளுக்கு மாற்றினர்.

பராக்பூர் கிளர்ச்சிக்கு தலைமை தாங்கி, பின்னர் தூக்கிலிடப்பட்ட பிண்டி திவாரியின் நினைவாக, அவர் தூக்கிலிடப்பட்ட இடத்தில் அவரது நினைவை போற்றும் விதத்தில் கோயில் ஒன்றை அமைத்தனர். 





</doc>
<doc id="424521" url="https://ta.wikipedia.org/wiki?curid=424521" title="உலக இயன்முறை மருத்துவ தினம்">
உலக இயன்முறை மருத்துவ தினம்

உலக இயன்முறை மருத்துவ தினம் உலகளவில் உள்ள இயன்முறை மருத்துவர்களால் கொண்டாடப்படுகிறது. இத் துறையை சார்ந்தவர்கள் மக்களிடையே இயன்முறை மருத்துவத்தைப்பற்றி அதன் நன்மைகளையும் நுட்பங்களையும் எடுத்து சொல்கின்றனர். மக்களுக்கு உடலியக்கம், தசை பலம் பாதுகாத்தல், உடல் ஆரோக்கியம், மூட்டசைவு என பல விசயங்களையிப்பற்றி விழிப்புணர்வு வழங்கப்படுகிறது. உலக இயன்முறை மருத்துவ தினம் செப்டம்பர் மாதம் 8ஆம் நாள் அனுசரிக்கப்படுகிறது. இயன்முறை மருத்துவத்திற்கான உலகக் கூட்டமைப்பு மூலம் 1996 ஆம் ஆண்டிலிருந்து இது கொண்டாடப்படுகிறது.


</doc>
<doc id="424526" url="https://ta.wikipedia.org/wiki?curid=424526" title="இயன்முறை மருத்துவத்திற்கான உலகக் கூட்டமைப்பு">
இயன்முறை மருத்துவத்திற்கான உலகக் கூட்டமைப்பு

இயன்முறை மருத்துவத்திற்கான உலகக் கூட்டமைப்பு (ஆங்கிலம்:WCPT) 1951 ஆம் ஆண்டு உருவாக்கப்பட்டது. இது இயன்முறை மருத்துவத்திற்கான உலகின் ஒற்றைக்குரல் ஆகும். இதில் மொத்தம் 110க்கும் மேற்பட்ட உலக நாடுகள் உறுப்பினராக உள்ளன. இதன் மூலம் 450000 இயன்முறை மருத்துவர்கள் உலகமுழுவதும் அறியப்படுகின்றனர். 
இயன்முறை மருத்துவத்திற்கான உலகக் கூட்டமைப்பு இயன்முறை மருத்துவ வளர்ச்சிக்கும் உலகளாவிய சுகாதாரத்திற்காகவும் இயங்குகிறது. இக் கூட்டமைப்பு தனி மனித உயரிய தரமான சுகாதாரம் மற்றும் அறிவியல் சார்ந்த மருத்துவ ஆராய்வு, வைத்தியம் வழங்குதல் முதலியவற்றை நெறிப்படுத்துகிறது.
இது ஒரு இலாப நோக்கற்ற அமைப்பு ஆகும். மேலும் ஐக்கிய இராஜ்யத்தில் பதிவு பெற்ற கூட்டமைப்பு ஆகும். மேலும் இது உலக சுகாதார அமைப்பு மூலம் அங்கீகரிக்கப்பட்ட அமைப்பு ஆகும்.


</doc>
<doc id="424531" url="https://ta.wikipedia.org/wiki?curid=424531" title="அன்னை ஆயிஷா கலை அறிவியல் மகளிர் கல்லூரி">
அன்னை ஆயிஷா கலை அறிவியல் மகளிர் கல்லூரி

அன்னை ஆயிஷா கலை அறிவியல் மகளிர் கல்லூரி பெரம்பலூர் மாவட்டம் வாலிகண்டபுரத்தில் உள்ள ஒரு கலை அறிவியல் மகளிர் கல்லூரி ஆகும்.இது 2016 ஆம் ஆண்டு நிறுவப்பட்டது. இக்கல்லூரி பாரதிதாசன் பல்கலைக்கழகத்துடன் இணைந்துள்ளது. இந்த கல்லூரி கலை மற்றும் அறிவியல் ஆகியவற்றில் பல்வேறு படிப்புகளை வழங்குகின்றது.

அன்னை ஆயிஷா கலை அறிவியல் மகளிர் கல்லூரி லெப்பைக்குடிக்காடு சங்கம் அறக்கட்டளையின் ஒரு கல்வி நிறுவனமாகும். பெண் கல்வியாளர்களை ஊக்குவிக்கும் வகையில் 2016 ஆம் ஆண்டில் நிறுவப்பட்டது.. 



</doc>
<doc id="424536" url="https://ta.wikipedia.org/wiki?curid=424536" title="தனலட்சுமி சீனிவாசன் மகளிர் கலை அறிவியல் கல்லூரி, பெரம்பலூர்">
தனலட்சுமி சீனிவாசன் மகளிர் கலை அறிவியல் கல்லூரி, பெரம்பலூர்

தனலட்சுமி சீனிவாசன் மகளிர் கலை அறிவியல் கல்லூரி பெரம்பலூர் மாவட்டத்தில் துறையூர் சாலையில் செஞ்சேரி எனும் இடத்தில் அமைந்துள்ளது. 1994 ஆம் ஆண்டு முதல் சீனிவாசன் அறநெறி மற்றும் கல்வி அறக்கட்டளையால் நடத்தப்படுகிறது.




</doc>
<doc id="424537" url="https://ta.wikipedia.org/wiki?curid=424537" title="நியாயப் பிரவேசம்">
நியாயப் பிரவேசம்

நியாயப்பிரவேசம் சமக்கிருதத்திலுள்ள ஒரு பௌத்த தருக்க நூல் ஆகும். இந்நூல் சீன, திபெத்திய மொழிகளில் மொழிபெயர்க்கப்பட்டுள்ளது. நியாயப் பிரவேசத்தை இயற்றியவர் திண்ணாகர் என்று கருதப்படுகின்றது . ஆனால் அதனை மறுக்கும் துச்சி சங்கராசுவாமின் என்று கருதுகின்றார். நியாயப் பிரவேசத்தை ஆனந்த் சங்கர் துருவா பதிப்பித்துள்ளார். மணிமேகலை காப்பியம், நியாயப் பிரவேசத்தைப் பின்பற்றித் தோன்றியது என்று கருதப்படுகிறது. 


</doc>
<doc id="424541" url="https://ta.wikipedia.org/wiki?curid=424541" title="கைத்தறி நகர்">
கைத்தறி நகர்

கைத்தறி நகர், மதுரை மாவட்டம், திருப்பரங்குன்றம் வட்டம், திருப்பரங்குன்றம் ஊராட்சி ஒன்றியம், நிலையூர் 1 பிட் ஊராட்சியில் அமைந்த, சௌராட்டிர கைத்தறி கூட்டுறவு நெசவாளர்கள் சங்க உறுப்பினர்களுக்கான குடியிருப்புகள் ஆகும். இதன் அஞ்சல் சுட்டு எண் 625005 ஆகும். இராமகிருஷ்ணா நெசவாளர்கள் கூட்டுறவு சங்கத்தின் தலைவரும், முன்னாள மதுரை கிழக்கு சட்டமன்றத் தொகுதியின் சட்டமன்ற உறுப்பினருமான கே. எஸ். ராமகிருஷ்ணன் அவர்களது முயற்சியால், தமிழ்நாடு அரசு கைத்தறித்துறை நிதியுதவியுடன் 1985ல் நிறுவப்பட்ட கைத்தறி நகரில், கீழ்கண்ட எட்டு நெசவாளர்கள் கூட்டுறவு சங்கங்களின் உறுப்பினர்களுக்காக, தலா 3 செண்ட் நிலத்தில் ஓட்டு வீடுகள் கட்டி வழங்கப்பட்டது. அவைகள்: 


திருப்பரங்குன்றம் மலையின் பின்புறத்தின் அமைந்த கைத்தறி நகர், மதுரை பெரியார் பேருந்து நிலையத்திலிருந்து அவனியாபுரம் வழியாக 11 கிமீ தொலைவிலும்; மாட்டுத்தாவணி பேருந்து நிலையத்திலிருந்து அவனியாபுரம் வழியாக 19 கிமீ தொலைவிலும், ஆரப்பாளையம் பேருந்து நிலையத்திலிருந்து பழங்காநத்தம் வழியாக 12 கிமீ தொலைவிலும், திருப்பரங்குன்றத்திலிருந்து 3.8 கிமீ தொலைவிலும் உள்ளது. 

நிலையூர் 1 பிட் ஊராட்சியில் அமைந்த கைத்தறி நகர், திருப்பரங்குன்றம் சட்டமன்றத் தொகுதிக்கும், விருதுநகர் மக்களவைத் தொகுதிக்கும் உட்பட்டது.

கைத்தறி நகர் அனைத்து சௌராட்டிரா மக்கள் பேச்சு வழக்கில் சௌராட்டிர மொழியினை பேசுகின்றனர். மேலும் இம்மக்கள் தமிழ் மொழியில் நன்கு எழுதவும், பேசவும் செய்கின்றனர். கைத்தறி நகர் பாலாஜி நெசவாளர்கள் சங்க காலனியில் அமைந்த பாலாஜி வெங்கடேசப் பெருமாள் கோயில் மற்றும் அங்கயற்கண்ணி நெசவாளர்கள் கூட்டுறவு சங்க காலனியில் அமைந்த அங்கயற்கண்ணி கோயில் புகழ் பெற்றது.

கைத்தறி நகரை சுற்றிலும் திருப்பரங்குன்றம், நிலையூர், வடபழஞ்சி, ஹார்விப்பட்டி, திருநகர், கூத்தியார்குண்டு, பெருங்குடி, தனக்கன்குளம் மற்றும் கருவேலம்பட்டி, தோப்பூர் மற்றும்கப்பலூர் போன்ற ஊர்கள் உள்ளது.



அனுப்பானடி மற்றும் மதுரை பெரியார் பேருந்து நிலையத்திலிருந்து நகரப் பேருந்துகள் கைத்தறி நகருக்கு செல்கிறது. 

கைத்தறி நகருக்கு அருகமைந்த பேருந்து நிலையம், திருப்பரங்குன்றத்தில் உள்ளது. 

கைத்தறி நகரிலுருந்து 3 கிமீ தொலைவில் திருப்பரங்குன்றம் தொடருந்து நிலையம் உள்ளது. 

கைத்தறி நகரிலிருந்து மதுரை பன்னாட்டு வானூர்தி நிலையம் 9 கிமீ தொலைவில் உள்ளது.




</doc>
<doc id="424548" url="https://ta.wikipedia.org/wiki?curid=424548" title="பொண்ணுக்கு தங்க மனசு (தொலைக்காட்சித் தொடர்)">
பொண்ணுக்கு தங்க மனசு (தொலைக்காட்சித் தொடர்)

பொண்ணுக்கு தங்க மனசு ஆகஸ்ட் 20ஆம் திகதி முதல் விஜய் டிவியில் திங்கள் முதல் வெள்ளி வரை இரவு 8 மணிக்கு ஒளிபரப்பாகும் தொடர். இத்தொடர் மலையாள மொழியில் பெரும் வெற்றி பெற்ற ‘ஸ்திரீதனம்’ எனும் தொடரை தழுவி எடுக்கப்படுகிறது. விந்துஜா விக்ரமன், திவ்யாவாக நடிக்கிறார். இத்தொடர் மூலம் அவர் தமிழ் தொலைக்காட்சிக்கு அறிமுகமாகிறார். அழகு தொடரில் நடித்த நடிகர் அஸ்வின், பிரசாந்தாக நடிக்கிறார். இத்தொடரின் முக்கிய கதாபாத்திரமான சேதுலட்சுமியாக நடிகை சிரிஷா (முன்னர்) சித்ரா ஷெனோ (தற்பொழுது) நடிக்கிறார்கள்.

இந்த தொடர் பணக்கார வீட்டுக்கு மருமகளாகச் செல்லும் நடுத்தர குடுப்பத்தை சேர்ந்த திவ்யாவின் வாழ்க்கை என்ன ஆகிறது என்பதுதான் தொடர். ஹாரிசன் இயக்கும் இத்தொடருக்கு மார்ட்டின் ஜோ ஒளிப்பதிவு செய்கிறார்.

நடுத்தர குடுப்பத்தை சேர்ந்த திவ்யா எனும் பெண், பிரசாந்த் என்ற பணக்கார வீட்டு பையனை விரும்புகிறாள். அந்த பணக்கார வீட்டுக்கு மருமகளாகச் சொல்லுகிறாள். 

பணம்தான் வாழ்க்கை என்று வாழ்பவர் பிரசாந்தின் தாயான சேதுலட்சுமி, தன் மகனை ஒரு பணக்கார பெண்ணுக்குதான் கட்டித் தரவேண்டும் என்ற எண்ணத்துடன் இருக்கிறார். அதனால் திவ்யா போன்ற நடுத்தர வீட்டு பெண் மற்றும் அவள் மூலமாக வரும் வரதட்சணையில் அவருக்கு திருப்தி இல்லை. அந்த பணக்கார வீட்டுக்கு மருமகளாகச் செல்லும் திவ்யாவின் வாழ்க்கை என்ன ஆகிறது என்பதுதான் தொடர்.








</doc>
<doc id="424550" url="https://ta.wikipedia.org/wiki?curid=424550" title="அரண்மனை கிளி (தொலைக்காட்சித் தொடர்)">
அரண்மனை கிளி (தொலைக்காட்சித் தொடர்)

அரண்மனை கிளி விஜய் டிவியில் செப்டம்பர் 24ஆம் திகதி முதல் திங்கள் முதல் வெள்ளி வரை இரவு 9 மணிக்கு ஒளிபரப்பாகும் ஒரு குடும்ப பின்னையை கொண்ட தொடர். இந்த தொடர் பிக் பாஸ் 2 ஒளிபரப்பாகி வந்த நேரத்தில் இந்த தொடர் ஒளிபரப்பாகிறது. இந்த தொடரை அணில் இயக்க, புதுமுக நடிகை மோனிஷா ஜானுவாகவும், அர்ஜுனாக புதுமுக நடிகர் சூர்யா தர்ஷன் மற்றும் மீனாட்சியாக நடிகை பிரகதியும் நடிக்கின்றனர். வில்லியாக நீலிமா ராணி நடிக்கிறார்.

மாற்றுத்திறனாளியான அர்ஜுனுக்கும் மற்றும் அவன் தாய் மீனாட்சிக்கும் ஜானுவை சுத்தமாகப் பிடிக்காத நிலையில், சர்ந்தர்ப்ப சூழ்நிலையால் அருஜுனை திருமணம் செய்யும் ஜானு, அந்த வீட்டுக்கு வாழ வருகிறாள். எல்லோருடைய வெறுப்புகளையும் மீறி, அந்த வீட்டிலுள்ளவர்களில் மனதில் ஜானு இடம்பிடிப்பாளா? என்பதுதான் இந்த தொடரின் கதை.






</doc>
<doc id="424553" url="https://ta.wikipedia.org/wiki?curid=424553" title="பாண்டியன் ஸ்டோர்ஸ் (தொலைக்காட்சித் தொடர்)">
பாண்டியன் ஸ்டோர்ஸ் (தொலைக்காட்சித் தொடர்)

பாண்டியன் ஸ்டோர்ஸ் என்பது விஜய் தொலைக்காட்சி யில் அக்டோபர் 1ஆம் திகதி முதல் திங்கள் முதல் வெள்ளி வரை இரவு 10 
மணிக்கு ஒளிபரப்பாகும் ஒரு குடும்ப பின்னையை கொண்ட தொடர். அண்ணன் தம்பிகள் 4 பேரைச் சுற்றி அமையும் கதைக்களம் இது. 

இந்த தொடரில் ஸ்டாலின், சுஜிதா, வெங்கட் ரங்கநாதன், ஹேமா ராஜ்குமார், சித்ரா, குமரன் தங்கராஜன் மற்றும் சரவணன் விக்ரம் போன்ற பலர் நடித்துள்ளனர்.

பாண்டியன் ஸ்டோர்ஸ் என்னும் மளிகை கடை ஒன்றை நடத்தி வருகின்றனர் அண்ணன், தம்பி நால்வர். இந்த குடும்பத்தின் மூத்த மருமகள் தனலட்சுமி. அனைவரையும் அன்பால் அரவணைப்பவர். தன் கணவரின் தம்பிகளை, தன் பிள்ளைகள் போல் பார்த்துக் கொள்வார். இந்த குடும்பத்தில் மற்ற மருமகளாக வரும் மீனா மற்றும் முல்லையால், இவர்களின் மகிழ்ச்சியும், ஒற்றுமையும் நீடிக்குமா? என்பதுதான் இந்த தொடரின் கதை.




</doc>
<doc id="424577" url="https://ta.wikipedia.org/wiki?curid=424577" title="சூரியக் கோயில், ஜாம்நகர்">
சூரியக் கோயில், ஜாம்நகர்

கோப் சூரியக் கோயில் (Gop temple) இந்தியாவின் குஜராத் மாநிலத்தில், சௌராஷ்டிர தீபகற்பத்தில் அமைந்த ஜாம்நகர் மாவட்டத்தின் ஜாம்ஜோத்பூர் தாலுக்காவில், சின்வாரி கிராமத்தில் அமைந்த இக்கோயில் கிபி 525-550களில் கட்டப்பட்டு சூரிய தேவனுக்கு அர்ப்பணிக்கப்பட்ட கோயிலாகும். இக்கோயில் 23 அடி உயர கோபுரம் கொண்டது. தற்போது இக்கோயில் சிதிலமடைந்த நிலையில் உள்ளது. 

இக்கோயில் கோப் மலையின் தென்மேற்கில் வர்த்து ஆற்றின் கரையில் அமைந்துள்ளது.



</doc>
<doc id="424581" url="https://ta.wikipedia.org/wiki?curid=424581" title="சிங்கப்பூர் போர்">
சிங்கப்பூர் போர்

சிங்கப்பூர் போர் (Battle of Singapore), இப்போரை சிங்கப்பூரின் வீழ்ச்சி என்றும் அழைப்பர். இரண்டாம் உலகப் போரில், தென்கிழக்காசியாவில் நடைபெற்ற பசிபிக் போரின் ஒரு பகுதியாக சிங்கப்பூரை கைப்பற்ற வந்த ஜப்பானியர்களுக்கும், பிரித்தானியர்களுக்கும் இடையே 1942 பிப்ரவரி 8-15 நாட்களில் நடைபெற்ற போராகும். 

சிங்கப்பூர் போரின் முடிவில், பிரித்தானியர்களிடமிருந்து சிங்கப்பூரை ஜப்பானியர்கள் கைப்பற்றினர். சிங்கப்பூர் போரில் 80,000 பிரித்தானிய வீரர்கள் போர்க் கைதிகளாக ஜப்பானியரிடம் பிடிபட்டனர்.
பின்னர் இரு மாதங்கள் கழித்து ஜப்பானியப் படைகள் மலேசியாவைக் கைப்பற்றினர்.





</doc>
<doc id="424590" url="https://ta.wikipedia.org/wiki?curid=424590" title="இந்தியத் துடுப்பாட்ட அணியின் ஆத்திரேலியச் சுற்றுப்பயணம், 2018–19">
இந்தியத் துடுப்பாட்ட அணியின் ஆத்திரேலியச் சுற்றுப்பயணம், 2018–19

இந்தியத் துடுப்பாட்ட அணி ஆத்திரேலியாவில் 2018 நவம்பர் முதல் நான்கு தேர்வுப் போட்டிகளிலும், மூன்று ஒருநாள் போட்டிகளிலும், மூன்று இருபது20 போட்டிகளிலும் விளையாடியது.

இந்தியாவிற்காக மட்டுப்படுத்தப்பட்ட ஓவர் போட்டிகளில் வழமையாக குச்சக் காப்பாளராக விளையாடும் மகேந்திரசிங் தோனி இம்முறை இ20 போட்டித் தொடரில் விளையாடத் தேர்ந்தெடுக்கப்படவில்லை. அவருக்குப் பதிலாக, ரிஷப் பந்த் குச்சக்காப்பாளராக விளையாடினார். இ20 தொடர் 1–1 என்ற கணக்கில் சமமாக முடிந்தது.

தேர்வுத்தொடரை இந்தியா 2–1 என்ற கணக்கில் வென்றது. ஆத்திரேலியாவில் தேர்வுத்தொடரை இந்தியா வென்றது இதுவே முதல தடவையாகும். பன்னாட்டு ஒருநாள் தொடரை இந்தியா 2-1 என்ற கணக்கில் வென்றது. 

மிட்செல் ஸ்டார்க் ஆத்திரேலியாவின் இ20 அணியில் மூன்றாவது ஆட்டத்தில் சேர்க்கப்பட்டார். பில்லி இசடான்லேக் காயம் காரணமாக விலகினார்.



</doc>
<doc id="424591" url="https://ta.wikipedia.org/wiki?curid=424591" title="ஸ்ரீ கபாலீஸ்வரி திருக்கோயில்">
ஸ்ரீ கபாலீஸ்வரி திருக்கோயில்

ஸ்ரீ கபாலீஸ்வரி திருக்கோயில் - மாராந்தூர்

கடலூர் மாவட்டம், சிதம்பரம் தாலுக்கா மதுராந்தக நல்லூரில் எழுந்தருளியுள்ள அருள்மிகு ஸ்ரீ கபாலீஸ்வரி அம்மன் வீற்றியிருக்கும் கோயில் இப்பகுதியில், அமைந்துள்ளது.

ஸ்ரீ கபாலீஸ்வரி திருக்கோயிலில் கி.பி.1967 முதல் கடந்த 51 ஆண்டுகளுக்கும் மேலாக தினசரி பூஜைகள் நடந்து வருகின்றது.

இந்த கோயிலில் பிரதி மாதம் அமாவாசை அன்று பகல் பொழுதில் நிகம்பலா யாகம் (மிளகாய் யாகம்) நடைபெறும். இந்நிகழ்வில் ஊர் மக்கள் அனைவரும் கலந்து கொள்வது வழக்கமாக இருந்து வருகிறது.

ஜோதிடர் இரத்தினம் குருசாமி என்பவர் இக்கோவிலின் நிரந்தர அறங்காவலராக உள்ளார்.

இக்கோயில் மிகவும் பிரசித்தி பெற்றதால், உள்ளூர் மக்கள் மட்டுமல்லாது, வெளி மாநில மற்றும் வெளிநாடு வாழ் இந்தியர்களும் (NRI) மேலும், வெளிநாட்டு சுற்றுலா பயணிகளும் வருகை புரிகின்றனர்.  

</doc>
<doc id="424592" url="https://ta.wikipedia.org/wiki?curid=424592" title="புற்றுமாரியம்மன் கோயில்">
புற்றுமாரியம்மன் கோயில்

அருள்மிகு புற்றுமாரியம்மன் திருக்கோயில் - மாராந்தூர்

கடலூர் மாவட்டம், சிதம்பரம் தாலுக்கா மதுராந்தக நல்லூரில் 

எழுந்தருளியுள்ள அருள்மிகு புற்றுமாரியம்மன் கோயில் இப்பகுதியில், அமைந்துள்ளது.
கோயிலில் கி.பி.1967 ஜனவரி மாதம் முதல் கடந்த ஐம்பத்தியொரு ஆண்டுகளுக்கும் மேலாக தினசரி பூஜைகள் நடந்து வருகின்றது. 

இந்த கோயிலில் வருடந்தோறும் ஆடிமாதம் முதல் வெள்ளி கிழமையன்று தீமிதி திருவிழா நடைபெறுவது வழக்கம்.

இந்நிகழ்வில் ஊர் மக்கள் பெருந்திரளாக கலந்து கொள்வது வழக்கமாக இருந்து வருகிறது.

ஜோதிடர் இரத்தினம் குருசாமி என்பவர் இக்கோவிலின் நிரந்தர அறங்காவலராக உள்ளார். 

இவர் தொடர்ந்து 48 ஆண்டுகளாக சபரிமலைக்கு சென்று வந்தவராவார்.

சிதம்பரம் சுற்று வட்டாரத்தில், இக்கோயில் மிகவும் பிரசித்தி பெற்றதால், 

உள்ளூர் மக்கள் மட்டுமல்லாது, வெளி மாநில மற்றும் வெளிநாடு வாழ் இந்தியர்களும் (NRI) மேலும், 

வெளிநாட்டு சுற்றுலா பயணிகளும் வருகை புரிகின்றனர்.  

</doc>
<doc id="424593" url="https://ta.wikipedia.org/wiki?curid=424593" title="பூனையின் உணர்வுகள்">
பூனையின் உணர்வுகள்

பூனையின் உணர்வுகள் (Cat Sense) என்பது 2013 ஆம் ஆண்டு "ஜான் பிராட்ஷா" என்பவரால் எழுதப்பட்ட ஓர் ஆவணப்புத்தகமாகும். இப்புத்தகமானது ஆகத்து 15, 2013 அன்று வெளியிடப்பட்டது. மேலும், இப்புத்தகமானது 2013 ஆம் ஆண்டு மிகச்சிறந்த விற்பனை ஆனதாக த நியூயார்க் டைம்ஸ் என்னும் நாளிதழில் வெளியானது. அவரது பூனையின் உணர்வுகளின் பொருளில், அவரது நகைச்சுவை அணுகுமுறை, பகிரங்கமாக பொதுமக்களிடம் நல்ல வரவேற்ப்பையும், பாராட்டுதலையும் பெற்றது. பெரும்பாலான நாளிதழ்களும், வானொலிகளும் நல்ல விமர்சனங்களை கொடுத்தது. 


</doc>
<doc id="424604" url="https://ta.wikipedia.org/wiki?curid=424604" title="எகிப்தின் பழைய இராச்சியம்">
எகிப்தின் பழைய இராச்சியம்

எகிப்தின் பழைய இராச்சியம் (Old Kingdom) (கிமு 2686 – 2181) பண்டைய எகிப்தை கிமு 2686 முதல் 2181 முடிய ஆண்டது. எகிப்தின் இப்பழைய இராச்சியத்தை ஆண்ட, நான்காம் எகிப்திய வம்சத்தினர்கள் ஆட்சியில், முதன் முதலாக எகிப்தில் பிரமிடுகள் கட்டப்பட்டது. இதனால் பழைய எகிப்திய இராச்சியத்தை பிரமிடுகளின் காலம் என அழைக்கப்பட்டது.

மன்னர் குபு, காப்ரா மற்றும் மென்கௌர் ஆட்சி காலங்களில் கிசா பிரமிடுத் தொகுதிகள் கட்டி முடித்தனர். பண்டைய எகிப்தின் பழைய இராச்சியமும், அதனைத் தொடர்ந்து வந்த மத்திய எகிப்து இராச்சியம் மற்றும் புதிய எகிப்து இராச்சியங்கள் காலத்தில், நைல் ஆற்றுச் சமவெளிகள், உலகில் சிறந்த நாகரீங்களில் ஒன்றாக கருதப்படுகிறது. 

பழைய எகிப்திய இராச்சியம் போர்க் கலை, வேளாண்மை, பொருளாதாரம், கல்வி, மொழி, கட்டிடக் கலையில் சிறந்து விளங்கியது. மன்னர் பார்வோன் என அழைக்கப்படவில்லை. எகிப்தின் புதிய இராச்சிய காலத்திலிருந்து மன்னரை பார்வோன் என அழைத்தனர். எகிப்தின் மூன்றாம் வம்சத்தினர் முதல் ஆறாம் வம்சத்தினர் வரை எகிப்தின் பழைய இராச்சியத்தை கிமு 2686 முதல் 2181 வரை ஆண்டனர். 

எகிப்தின் மூன்றாம் வம்ச ஆட்சியின் மன்னர் ஜோசர் காலத்தில், பழைய எகிப்திய இராச்சியத்தின் தலைநகரம் மெம்பிசுவுக்கு மாற்றப்பட்டது. மெம்பிசுவில் இறந்த மன்னர்களின் உடலைப் புதைப்பதற்காக, படிக்கட்டுகள் போன்ற பிரமிடுகள் எழுப்பப்பட்டது. எனவே பழைய எகிப்திய இராச்சியத்தை பிரமிடுகளின் காலம் என்பர். 

எகிப்தின் பழைய இராச்சியத்தை நிறுவிய, எகிப்தின் மூன்றாம் வம்ச மன்னர் ஜோசர் (கிமு 2691 - 2625) ஆட்சிக் காலத்தில் மெம்பிசு, சக்காரா மற்றும் நெக்ரபோலிஸ் பகுதிகளில் பிரமிடுகள் கட்டப்பட்டது. 

எகிப்தின் பழைய இராச்சிய மன்னர்களின் சிற்பங்கள் ஆளுயரத்தில் வடிக்கப்பட்டது. பழைய இராச்சியத்தின் மன்னர்களை, மக்கள் கடவுளாக வழிபட்டனர்.

மன்னர் சினேபெரு (கிமு 2613–2589 ) நிறுவிய எகிப்தின் நான்காம் வம்ச ஆட்சியின் போது (கிமு 2613–2494), எகிப்தின் பழைய இராச்சியம் அனைத்து துறைகளிலும் வளர்ச்சியின் உச்சத்தை எட்டியது. இவரது ஆட்சியில், இறந்த மன்னர்களின் உடலைப் பதப்படுத்தி அடக்கம் செய்வதற்கு, மூன்று பெரிய பிரமிடுகள் கட்டப்பட்டது.

சினெபெருவின் மகன் குபு (கிமு 2589–2566 ), கிசாவின் பெரிய பிரமிடு மற்றும் பெரிய ஸ்பிங்ஸ்களை எழுப்பினார்.

மேலும் தெற்கு எகிப்தில் உள்ள நுபியா (சூடான்) மற்றும் கானான் நாடுகளைக் கைப்பற்றினர். 
எகிப்தின் பழைய இராச்சியத்தின் ஐந்தாம் வம்சத்தை (கிமு 2494–2345) நிறுவிய பார்வோன் யுசர்கப் ஆட்சியின் போது (கிமு 2494–2487) சூரியக் கடவுள் வழிபாடு முக்கியத்துவம் பெற்றது. சூரியக் கோயில்கள் கட்டப்பட்டது. 

ஐந்தாம் வம்ச ஆட்சியில் கருங்காலி, நறுமணப் பொருட்கள், வெள்ளைப்போளம், சாம்பிராணி, செப்பு, தங்கம் போன்ற பொருட்களை செங்கடல் வழியாக பண்டைய அண்மை கிழக்கு பகுதிகளுக்கு ஏற்றுமதி செய்வதற்கு கப்பல்களை உருவாக்கினர். 

எகிப்தின் ஆறாம் வம்ச மன்னர்களின் ஆட்சிக் காலத்தில் (கிமு 2345–2181), பார்வோன்களின் அதிகாரம், மாநில ஆளுநர்களின் ஆதிக்கத்தால் படிப்படியாக வீழ்ந்தது. பழைய எகிப்திய இராச்சியத்தின் மையப்படுத்தப்பட்ட ஆட்சி முறை மாறி பிரதேச ஆளுநர்களின் அதிகாரம் தலைதூக்கியது. 

இருப்பினும் நைல் ஆற்றின் வெள்ளம் கரை புரண்டு ஓடுவதை தடுக்க கால்வாய்கள் வெட்டப்பட்டு, வேளாண்மை மற்றும் குடிநீர் ஆதாரங்களை பெருக்கினர்.

பார்வோன் இரண்டாம் பெப்பியின் (கிமு 2278–2184) நீண்ட ஆட்சிக் காலத்தில், உள்நாட்டுப் போர்களாலும், முடிக்குரிய வாரிசுரிமைப் போட்டியாலும் எகிப்தின் ஆறாம் வம்ச ஆட்சி முடிவுற்றது. கிமு 2200 - 2150 வரையிலான காலத்தில் நைல் ஆற்று வெள்ளத்தாலும், மழையின்மையாலும் எகிப்தில் பஞ்சம் தலைவிரித்தாடியது.

எகிப்தின் பழைய இராச்சியத்தின் 3 - 6 வரையிலான வம்ச ஆட்சியாளர்கள் காலத்தில் (கிமு 2649–2150) கட்டிடக் கலை, சிற்பக் கலை, ஓவியக் கலைகள் செழித்திருந்தது. தங்கம், வெள்ளி, செப்பு மற்றும் நவரத்தினங்களால் அழகிய நகைகள் செய்தனர். மரம், கல், படிகத்தால் அழகிய சிற்பங்களை வடித்தனர். கருங்கற்களால் பெரிதும், சிறிதுமான பிரமிடுகள் கட்டப்பட்டது. இறந்த மன்னர்கள், அரச குடும்பத்தினரது பதப்படுத்தப்பட்ட மம்மிகளை பிரமிடுகளில் மரியாதைகளுடன் அடக்கம் செய்யும் வழக்கம் இருந்தது. மக்கள் பார்வோனை கடவுளாக வழிபட்டாலும், சூரியக் கடவுள் வழிபாடும் இருந்தது.




</doc>
<doc id="424650" url="https://ta.wikipedia.org/wiki?curid=424650" title="போலிகுலர் லுமேன்">
போலிகுலர் லுமேன்

போலிகுலர் லுமேன் ("Follicular lumen") என்பது தைராய்டு சுரப்பிக்குள் உள்ள போலிக்கல் என்றழைக்கப்படும் நுண்குமிழுக்குள் காணப்படும் மூடப்பட்ட குழியைக் குறிக்கும். இக்குழியானது அடர்த்தியான தைரோகுளோபின் எனப்படும் கூழ்மத்தால் நிரப்பப்பட்டுள்ளது. 

நுண்நோக்கி அளவில் தைராய்டு சுரப்பியில் போலிக்கல் எனப்படும் நுண்குமிழ்கள், போலிக்கல் செல்கள், பாராபோலிக்கல் செல்கள் என்ற மூன்று பகுதிகள் காணப்படுகின்றன. 1664 ஆம் ஆண்டு கியோப்ரி வெப்சிடெர்சன் இதைக் கண்டுபிடித்தார் . 


</doc>
<doc id="424664" url="https://ta.wikipedia.org/wiki?curid=424664" title="பறவை வாழ்க்கை">
பறவை வாழ்க்கை

பறவை வாழ்க்கை ("Bird Life") என்னும் புத்தகம் ஆத்திரேலியா பறவையியல் ஆய்வாளர் இயான் ரௌலி என்பவரால் எழுதப்பட்டது. மேலும் இது ஆத்திரேலிய இயற்கையியலாளர் நூலகத் தொடரின் ஒரு பகுதியாக கோலின்சு(ஆத்திரேலியா) என்பவரால் 1975- இல் வெளியிடப்பட்டது. ஆக்டவா வடிவத்தில்(224 x150 mm) இப்புத்தகம் 284 பக்கங்களூடன், பழுப்பு நிற  துணி மேலட்டையுறையால் பிணையப்பட்டு வெளியிடப்பட்டது. சுப்பேர்ப் ஃபரி-ரென் ஓவியத்தால் புத்தகம் விளக்கப்பட்டுள்ளது. இப்புத்தகம் பல புகைப்படங்களாலும், படங்களாலும்,வரைப்படங்களாலும் விளக்கப்பட்டு, ’’எனக்கு பறவைகள் மீது ஆர்வத்தை தூண்டிய என் தந்தை டங்கன் ரௌலேவுக்கு ” என்ற கூற்றுடன் ஆசிரியரால் அர்ப்பணிக்கப்பட்டுள்ளது.



</doc>
<doc id="424685" url="https://ta.wikipedia.org/wiki?curid=424685" title="திருப்பாற்கடல் கரபுரீசுவரர் கோயில்">
திருப்பாற்கடல் கரபுரீசுவரர் கோயில்

திருப்பாற்கடல் கரபுரீசுவரர் கோயில் வேலூர் மாவட்டத்தில் உள்ள தேவார வைப்புத்தலமாகும். 

காஞ்சீபுரம்-வேலூர் சாலையில் காவேரிப்பாக்கத்தை அடுத்து திருப்பாற்கடல் அமைந்துள்ளது. இவ்வூர் கரபுரம் என்றும் அழைக்கப்படுகிறது. 

இக்கோயிலில் உள்ள இறைவன் கரபுரீசுவரர் ஆவார். இறைவி அபீதகுஜாம்பாள் ஆவார். 

நேரே வாயில் வழியாக சென்று மூலவரை தரிக்கலாம். கிழக்கு நோக்கிய மூன்று நிலை ராஜகோபுரம், தென்கிழக்கில் மடப்பள்ளியும், வடகிழக்கில் நவகிரக சன்னதி ஆகியவை உள்ளன. அடுத்து, யாகசாலையும், வில்வ மரமும் உள்ளன. திருச்சுற்றில் சங்கடஹர கணபதி, வள்ளிதெய்வானையுடனான ஷண்முகர் ஆகியோர் உள்ளனர். மேற்கு கோஷ்டத்தில் மகாவிஷ்ணு அமர்ந்த நிலையில் பிரயோக சக்கரம் ஏந்தியபடி உள்ளார். 


</doc>
<doc id="424699" url="https://ta.wikipedia.org/wiki?curid=424699" title="குளோரோபீனால் சிவப்பு">
குளோரோபீனால் சிவப்பு

குளோரோபீனால் சிவப்பு ("Chlorophenol red)" என்பது ஒரு நிறங்காட்டும் சாயமாகும். காரகாடித்தன்மைச் சுட்டெண் (pH) மதிப்பு 4.8 முதல் 6.7 வரையுள்ள நிலையில் மஞ்சள் நிறத்திலிருந்து ஊதா நிறத்திற்கு இந்நிறங்காட்டி மாறக்கூடியது ஆகும்
புறஊதா-கட்புலனாகும் நிறமாலையில் இது 572 நானோ மீட்டரில் புலப்படும்.


</doc>
<doc id="424719" url="https://ta.wikipedia.org/wiki?curid=424719" title="திருமணம் (தொலைக்காட்சித் தொடர்)">
திருமணம் (தொலைக்காட்சித் தொடர்)

திருமணம் என்பது 2018ஆம் ஆண்டு முதல் கலர்ஸ் தமிழ் தொலைக்காட்சியில் திங்கள் முதல் வெள்ளி வரை இரவு 10 மணிக்கு ஒளிபரப்பாகும் ஒரு உணர்ச்சிபுரமான காதல் தொடர். இந்த தொடர் கன்னட மொழியில் புகழ் பெற்ற அக்னிசாட்சி என்ற தொடரின் தமிழாக்கம் ஆகும். புதுமுக நடிகர் சித்து சந்தோஷகவும் மற்றும் நந்தினி தொடர் புகழ் ஷ்ரேயா ஜனனியாகவும் நடிக்கிறார்கள். 

பிரபல தமிழ் திரைப்பட இயக்குனர் மித்ரன் ஜவஹர் இத் தொடரை இயக்க, ஒளிப்பதிவாளர் பாலசுப்ரமணியம் ஒளிப்பதிவு செய்கின்றார், இவர் தேவர் மகன், திருடா திருடா போன்ற 50 மேட்பட்ட திரைப்படங்களுக்கு ஒளிப்பதிவு செய்துள்ளார் என்பது குறிப்பிடத்தக்கது. 

சந்தோஷ் வேறு ஒரு பெண்ணைக் காதலித்து, குடும்பத்தினரின் நிர்ப்பந்தத்தின் பெயரில் ஜனனியை திருமணம் செய்கின்றான்.
இவ் திருமணத்தை விரும்பாத சந்தோஷ் ஜனையிடம் விவாகரத்து செய்ய கையெழுத்து வாங்குகிறான். விவகாரத்திற்கு பிறகு ஜனனி மற்றும் சந்தோஷ் இடையே அன்பும், வெறுப்பும் கலந்த ஒரு உறவு நீள்கிறது. அந்த உறவில் காதலும் துளிர்க்கிறதா என்பதுதான் கதை.


இந்த தொடர் சில மணிநேரம் தேசியளவிலான ட்விட்டர் ட்ரெண்ட்டிங்கில் திருமணம் ஹேஷ் டாக் (#திருமணம்) முதல் இடம்பெற்றிருந்தது என்பது குறிப்பிடத்தக்கது.



</doc>
<doc id="424721" url="https://ta.wikipedia.org/wiki?curid=424721" title="டான்ஸ் விஸ் டான்ஸ்">
டான்ஸ் விஸ் டான்ஸ்

டான்ஸ் விஸ் டான்ஸ் என்பது 2018 ஆம் ஆண்டு முதல் கலர்ஸ் தமிழ் தொலைக்காட்சியில் நவம்பர் 24 முதல் சனி மற்றும் ஞாயிறு இரவு 8 மணிக்கு ஒளிபரப்பான நடன நிகழ்ச்சி இதுவாகும். இந்த தொடரை கீர்த்தி மற்றும் விஜய் தொகுத்து வழங்க, பிரபல நடன இயக்குனர் பிருந்தா மற்றும் தமிழ்த் திரைப்பட நடிகர் நகுல் ஆகியோர் நடுவராக இருந்தார்கள் . இந்த நடன நிகழ்ச்சியின் வெற்றியாளர் அங்கிதா மற்றும் பூஜா ஆவார்கள்.



</doc>
<doc id="424728" url="https://ta.wikipedia.org/wiki?curid=424728" title="ஐதரசன் ஆற்றல் தொழில்நுட்பத்திற்கான அனைத்துலக மையம்">
ஐதரசன் ஆற்றல் தொழில்நுட்பத்திற்கான அனைத்துலக மையம்

ஐதரசன் ஆற்றல் தொழில்நுட்பத்திற்கான அனைத்துலக மையம் ("The International Centre for Hydrogen Energy Technologies") என்பது ஐக்கிய நாடுகள் சபை தொழிற்துறை வளர்ச்சி நிறுவனத்தின் ஒரு சிறப்புத் திட்டமாகும். குறிப்பாக வளர்ந்துவரும் நாடுகளின் எதிர்கால பொருளாதாரத்தை அபிவிருத்தி செய்யும் நோக்கத்துடன், ஐதரசன் ஆற்றல் தொழில்நுட்பங்களின் சாத்தியமான செயலாக்கங்களை ஆதரிப்பதும் அவற்றை செய்துகாட்டி ஊக்குவிப்பதும் இம்மையத்தின் பணியாகும். ஐக்கிய நாடுகள் சபை தொழிற்துறை வளர்ச்சி நிறுவனத்திற்கும் துருக்கிய ஆற்றல் மற்றும் இயற்கைவளங்கள் அமைப்புக்கும் இடையே ஏற்பட்ட அறக்கட்டளை நிதி ஒப்பந்தம் மூலம் 2003 ஆம் ஆண்டில் ஐதரசன் ஆற்றல் தொழில்நுட்பத்திற்கான அனைத்துலக மையம் வியன்னாவில் தொடங்கப்பட்டது. 2004 ஆம் ஆண்டு முதல் செயல்படத் தொடங்கிய இந்நிறுவனம் 2012 ஆம் ஆண்டு டிசம்பரில் மூடப்பட்டது 



</doc>
<doc id="424730" url="https://ta.wikipedia.org/wiki?curid=424730" title="உலகளாவிய காற்று ஆற்றல் சபை">
உலகளாவிய காற்று ஆற்றல் சபை

உலகளாவிய காற்று ஆற்றல் சபை ("Global Wind Energy Council") 2005 ஆம் ஆண்டு நிறுவப்பட்டது, ஒட்டுமொத்த காற்று ஆற்றல் துறைக்கும் சர்வதேச அளவில் ஒரு நம்பகமான பிரதிநிதி மன்றமாக இச்சபை இயங்குகிறது. உலகின் முன்னணி எரிசக்தி ஆதாரங்களில் ஒன்றாக காற்று ஆற்றலை மாற்றுவதும், கணிசமான சுற்றுச்சூழல் மற்றும் பொருளாதார நன்மைகள் வழங்கும் வகையில் காற்று சக்தியை உறுதிப்படுத்துவதும் இச்சபையின் நோக்கமாகும் . 

தற்காலிக விநியோக தொடர் இடர்பாடுகள் இருந்த போதிலும், சர்வதேச காற்றுச் சந்தைகள் தங்கள் வலுவான வளர்ச்சியைத் தொடர்கின்றன என்று உலகளாவிய காற்று ஆற்றல் சபை வெளியிட்டுள்ள ஒரு புதிய அறிக்கை தெரிவிக்கிறது. நிறுவப்பட்ட காற்று ஆலை உற்பத்தித் திறன் 2006 ஆம் ஆண்டில் உலகளாவிய அளவில் 25% அதிகரித்தது, 18 பில்லியன் யூரோ (23 பில்லியன் அமெரிக்க டாலர்) மதிப்புள்ள புதிய சாதனங்களை உருவாக்கப்பட்டன. 74 கிகாவாட் மதிப்புள்ள ஆற்றல் காற்று ஆலைகள் மூலம் உருவாக்கப்பட்டது. 48 கிகாவாட் அளவுக்கு திறன் கொண்ட காற்று ஆலை ஆற்றல் உற்பத்தி செய்து ஐரோப்பிய ஒன்றியம் முன்னணி சந்தையாக விளங்கினாலும், வட அமெரிக்கா மற்றும் ஆசியா போன்ற பிற கண்டங்கள் விரைவாக இத்துறையில் வளர்ந்து வருகின்றன.



</doc>
<doc id="424750" url="https://ta.wikipedia.org/wiki?curid=424750" title="மிசோ தேசிய முன்னணி">
மிசோ தேசிய முன்னணி

மிசோ தேசிய முன்னணி (Mizo National Front) மிசோரமில் உள்ள ஒரு பிராந்திய அரசியல் கட்சியாகும். 1959 ல் அஸ்ஸாம் மாநிலத்தின் மிஸ்ஸோ பகுதியின் பஞ்சம் சூழ்நிலையில் இந்திய மத்திய அரசாங்கத்தின் செயலற்ற தன்மையை எதிர்த்துப் போராடிய பிறகு மிசோ தேசிய முன்னணி உருவானது. 1966 ல் கிளர்ச்சிகளிலும், திரைமறை வேலைகளிலும் ஈடுபட்ட இவ்வமைப்பு, 1986 ஆம் ஆண்டில் மிசோ உடன்படிக்கை இந்தியாவின் அரசாங்கத்துடன் கையெழுத்திட்டது, பிரிவினை மற்றும் வன்முறையைத் தவிர்த்தது.

11 டிசம்பர் 2018 ல் வெளியான தேர்தல் முடிவுகளின் அடிப்படையில் இக்கட்சி ஆட்சி அமைக்க உரிமைகோரியுள்ளது. 


</doc>
<doc id="424756" url="https://ta.wikipedia.org/wiki?curid=424756" title="அரசியல் பொருளாதாரம்">
அரசியல் பொருளாதாரம்

அரசியல் பொருளாதாரம் ("political economy") என்பது அரசு, சட்டம், விதிகள் ஆகியவற்றிற்கும் உற்பத்தி, வணிகம் அவற்றிற்கும் இடையே உள்ள தொடர்புகளைப் பற்றியும் தேசிய உற்பத்தி, செல்வத்தைப் பகிர்வது பற்றியும் ஆராய்கின்றது. அரசியல் பொருளாதாரம் பற்றிய ஆய்வுகள் ஆங்கில அறிஞர்களான ஆடம் சிமித், டேவிட் ரிக்கார்டோ, மால்தசு ஆகியோரிடமிருந்து தொடங்குகிறது. பத்தொன்பதாம் நூற்றாண்டின் தொடக்கத்தில் பொருளாதாரம் அரசியல் பொருளாதாரம் என்று அழைக்கப்படத் தொடங்கியது. அரசியல் பொருளாதாரம் என்பது பொலிடிகல் எகானமி (political economy) என்ற ஆங்கிலச் சொல்லின் தமிழ் மொழிபெயர்ப்பாக அமைகின்றது.



</doc>
<doc id="424762" url="https://ta.wikipedia.org/wiki?curid=424762" title="சக்திகாந்த தாஸ்">
சக்திகாந்த தாஸ்

சக்திகாந்த தாஸ், (பிறப்பு: 26 பெப்ரவரி 1957) இந்திய ரிசர்வ் வங்கி ஆளுநர் மற்றும் முன்னாள் இந்திய ஆட்சிப் பணி அதிகாரியாவார். இந்திய ரிசர்வ் வங்கியின் 25 ஆவது ஆளுநராகத் தற்போதுள்ளார். இதற்கு முன்னர் இந்தியாவின் பதினைந்தாம் நிதி ஆணையத்தின் உறுப்பினராகவும், ஜி 20 இந்தியப் பிரதிநிதியாகவும் இருந்துள்ளார். பொருளாதார விவகாரச் செயலாளர், வருவாய்த்துறைச் செயலாளர், உரத்துறைச் செயலாளர் உட்பட இந்திய ஆட்சிப் பணியில் மத்திய மற்றும் தமிழக அரசின் பல்வேறு துறைகளில் பணியாற்றியவர்.

இவர் ஒடிசா மாநிலத்தில் பிறந்தவரார். புவனேஷ்வர் நகரில் டிமான்ஸ்ட்ரேஷன் மல்டிபர்பஸ் பள்ளியில் பள்ளிப்படிப்பை முடித்தார். புதுதில்லி புனித ஸ்டீபன் கல்லூரியில் இளநிலைப் பட்டம் மற்றும் முதுநிலைப் பட்டம் பெற்றார். இந்திய மேலாண்மை கழகத்தில் நவீனப் பொருளாதார நிர்வாகமும், இன்ஸ்டிட்யூட் பக்ளிக் என்டர்பிரைஸில் நிதி நிர்வாகத்தில் அலுவல்ரீதியான பயிற்சியும் பெற்றார். இந்திய நிர்வாக அலுவலர் கல்லூரியில் திட்ட மேலாண்மைப் படிப்பில் பட்டயம் பெற்றவர். மேலும் இந்திய மேலாண்மை கழகத்திலும் ஹிமாச்சல் பிரதேச பொது நிர்வாகக் கல்வி நிறுவனத்திலும் பயிற்சி பெற்றவராவார்

2014 ஜூன் மாதம் நியமனத்திற்கான அமைச்சரவைக் குழுவின் பரிந்துரையில் வருவாய்த்துறை செயலாளரக ஆனார். 
தொழில்துறைத் தலைமைச் செயலர், வருவாய்த்துறை சிறப்பு ஆணையர், வணிகவரித் துறை செயலர், ஏய்ட்ஸ் கட்டுப்பாட்டுக் குழுகத்தின் திட்ட இயக்குநர், திண்டுக்கல் மற்றும் காஞ்சிபுர மாவட்ட ஆட்சித் தலைவர் எனத் தமிழக அரசின் பல்வேறு துறைகளில் பணியாற்றியவர். மற்றும் மத்தியப் பொருளாதார விவகாரச் செயலாளர், மத்திய வருவாய்த் துறைச் செயலாளர், நிதி அமைச்சகத்தின் சிறப்புச் செயலர் மற்றும் கூடுதல் செயலர் என இந்திய அரசின் பல்வேறு துறைகளிலும் பணியாற்றியவர்.

2015 ஆகஸ்ட்டில் இவரைப் பொருளாதார விவகாரச் செயலாளராக நியமனத்திற்கான அமைச்சரவைக் குழு நியமித்தது. 
2018 டிசம்பரில் ரிசர்வ் வங்கியின் ஆளுநராக மூன்றாண்டுகளுக்குப் பதிவியேற்றார்.



</doc>
<doc id="424779" url="https://ta.wikipedia.org/wiki?curid=424779" title="பெருவிருப்ப கட்டாய மனப்பிறழ்வு">
பெருவிருப்ப கட்டாய மனப்பிறழ்வு

பெருவிருப்ப கட்டாய மனப்பிறழ்வு (அ) ஆட்டிப்படைக்கும்–அலைக்கழிக்கும் மனப்பாதிப்பு (Obsessive–compulsive disorder) என்பது ஒரு மனநிலை பாதிப்பு ஆகும், இதனால் பாதிக்கப்பட்டவர்கள் செயல்களை மீண்டும் மீண்டும் செய்ய வேண்டும் என்று உணர்வர், சில வழக்கங்களை மீண்டும் மீண்டும் செய்தல் ("சடங்குகள்" எனப்படும்), அல்லது சிலவற்றை மீண்டும் மீண்டும் யோசித்தல் ("மிகை எண்ணங்கள்" எனப்படும்). பாதிப்புக்குள்ளானவர்களால் சிறிது நேரத்திற்கும் மேல் தங்கள் எண்ணங்கள் அல்லது செயல்பாடுகளைக் கட்டுப்படுத்த முடியாது. பொதுவாக இவர்கள் செய்யும் செயல்களில் கை கழுவுதல், பொருட்களை எண்ணுதல் மற்றும் கதவு பூட்டப்பட்டுள்ளதா என்று பார்த்தல் போன்றவை இருக்கும். சிலர் பொருட்களைத் தூக்கி வீசவும் செய்யலாம். இந்த நடவடிக்கைகள் அந்த நபரின் தினசரி வாழ்க்கையை எதிர்மறையாகப் பாதிக்கும் அளவிற்கு இருக்கும். இது பொதுவாக ஒரு நாளில் ஒரு மணிநேரத்திற்கும் மேல் நீடிக்கலாம். பெரும்பாலான பெரியவர்களுக்கு தாங்கள் அவ்வாறு நடந்துகொள்வது தெரிவதில்லை. இதனுடன் தொடர்புடைய நிலைமைகளாக உடல் நடுக்கங்கள், கோபப் பாதிப்பு ஆகியவை உள்ளன, முடிவாகத் தற்கொலை செய்துகொள்ளும் ஆபத்தும் உள்ளது.
இதற்கான காரணம் இதுவரை அறியப்படவில்லை. சில மரபு கூறுகள் காரணமாக ஒத்த இரட்டையர்களுக்கு, ஒத்ததாக இல்லாத இரட்டையர்களை விடப் பாதிப்பு அதிகம் இருக்கலாம். அபாயக் காரணிகளில் குழந்தைப் பருவத்தில் சித்திரவதைக்கு உள்ளாக்குதல் அல்லது பிற மன அழுத்தம் நிகழ்வுகள் அடங்கும்-தூண்டும் நிகழ்வு. சிலருக்கு நோய்த்தொற்றுக்களால் ஏற்படுவதாகக் கண்டறியப்பட்டுள்ளது. நோயறிதல் அறிகுறிகளின் அடிப்படையில் இருக்கும், பிற போதைப்பொருள் சார்ந்த அல்லது மருத்துவக் காரணங்கள் கணக்கில் கொள்ளப்படாது. யேல்–பிரவுன் ஆட்டிப்படைக்கும் அலைக்கழிக்கும் அளவீடு (Y-BOCS) போன்ற மதிப்பீட்டு அளவுகளின் அடிப்படையில் தீவிரநிலை பயன்படுத்தப்படுகிறது. இதே போன்ற அறிகுறிகள் கொண்ட பிற பாதிப்புகளில், கோபப் பதிப்பு, மேஜர் மன அழுத்தப் பாதிப்பு, உணவுப் பாதிப்புகள், உடல் நடுக்கப்பாதிப்புகள் மற்றும் ஆட்டிப்படைக்கும்–அலைக்கழிக்கும் ஆளுமை மனப்பாதிப்பு ஆகியவை அடங்கும்.
இதற்கான சிகிச்சைகளில் ஆலோசனை, அறிவாற்றல் நடத்தை சிகிச்சை (CBT) போன்றவை மற்றும் சில நேரங்களில் மன அழுத்த மேம்பாட்டுச் சிகிச்சைகள், தேர்ந்தெடுக்கப்பட்ட செரோடோனின் மறு உபயோகத் தடுப்பான்கள் (SSRIகள்) அல்லது க்லோமிபிராமின் ஆகியவை இருக்கலாம். OCD-க்கான CBT-இல் மீண்டும் மீண்டும் ஒன்றைச் செய்வதை அனுமதிக்காமல் எதனால் சிக்கல்கள் ஏற்படுகின்றன என்ற விஷயத்தை அதிகரித்தல் அடங்கியுள்ளது. SSRIகளில் க்லோமிபிராமின் வேலை செய்வது, அதிகளவில் பக்க விளைவுகளையும் ஏற்படுத்தும் என்பதால், அது இரண்டாம் நிலை சிகிச்சையாகவே இருக்கும். இயல்பற்ற ஆன்டிசைகோடிக்ஸை SSRI உடன் இணைத்து சிகிச்சை-எதிர்ப்பு நிலைமைகளின் போது கொடுப்பது உதவலாம் எனினும் இதில் அதிகமான பக்க விளைவுகளின் ஆபத்து உள்ளது. சிகிச்சை எடுத்துக் கொள்ளவில்லை எனில், இந்த நிலைமை பல ஆண்டுகளுக்கும் தொடரலாம்.
ஆட்டிப்படைக்கும்–அலைக்கழிக்கும் மனப்பாதிப்பு, 2.3% மக்களை அவர்களின் வாழ்க்கையில் ஏதாவது ஒரு காலகட்டத்தில் பாதிக்கிறது. கொடுக்கப்பட்டுள்ள ஆண்டில் இது சுமார் 1.2% அளவிற்கு உள்ளது, மேலும் உலகம் முழுவதும் பாதிப்பை ஏற்படுத்துகிறது. 35 ஆம் வயதிற்குப் பிறகு பொதுவாக அறிகுறிகள் ஏற்படுவதில்லை, பாதிக்கப்படுபவர்களில் பாதிக்கும் மேற்பட்டவர்களுக்கு இது 20 வயதுக்கும் முன்பாகவே ஏற்படுகிறது. ஆண் பெண் பேதமில்லாமல் ஏற்படுகிறது. ஆங்கிலத்தில், "obsessive–compulsive" என்ற சொற்றொடர் OCD உடன் தொடர்பற்றதாக, அதிகமாகக் கவனிக்கும், பெர்பெக்ட்டனிஸ்ட், சரியாக இருக்க அல்லது பிற வழிகளில் சரியாக இருக்க நினைக்கும் ஒருவருக்கு முறையற்ற முறையில் பயன்படுத்தப்படுகிறது.



</doc>
<doc id="424780" url="https://ta.wikipedia.org/wiki?curid=424780" title="அதிர்ச்சிக்குப் பிறகான மன அழுத்தப் பாதிப்பு">
அதிர்ச்சிக்குப் பிறகான மன அழுத்தப் பாதிப்பு

அதிர்ச்சிக்குப் பிறகான மன அழுத்தப் பாதிப்பு (Post-traumatic stress disorder, PTSD) என்பது ஒரு மனநிலை சார்ந்த பாதிப்பு ஆகும், இது ஒருவருக்கு மன அதிர்ச்சி ஏற்பட்ட பிறகு ஏற்படலாம், அதாவது பாலியல் வன்முறை, போர் நடவடிக்கை, சாலை விபத்துகள் அல்லது உயிருக்கு அச்சுறுத்தல் ஏற்படுத்தும் பிற நிகழ்வுகள் போன்றவை. இதன் அறிகுறிகளில் தொல்லையூட்டும் எண்ணங்கள், உணர்வுகள் அல்லது நிகழ்வுகளுடன் தொடர்புடைய கனவுகள், மனம் அல்லது உடல் அழுத்தம் முதல் மன அதிர்ச்சி தொடர்பான தாக்கங்கள் வரை இருக்கலாம், மன அதிர்ச்சி சார்ந்த எண்ணங்களைத் தவிர்க்க முயலுதல், ஒருவர் எவ்வாறு நினைப்பார் மற்றும் உணர்வார் என்பதை மாற்றி யோசித்தல் மற்றும் சண்டைபோடு தூண்டல் அதிகமாக இருத்தல். இந்த அறிகுறிகள் நிகழ்வு ஏற்பட்டு ஒரு மாதத்திற்கு அதிகமாகவும் நீடிக்கலாம். இளம் குழந்தைகள் தங்கள் மன அழுத்தத்தைக் காட்டுவது குறைவுதான், எனினும் அதற்குப் பதிலாக விளையாடுதல் மூலம் தங்கள் நினைவுகளை வெளிப்படுத்தலாம். PTSD பாதிப்பு கொண்டவர்கள் தற்கொலை செய்துகொள்ளும் மற்றும் சுயமாகக் காயம் ஏற்படுத்திக் கொள்ளும் வாய்ப்பு மிகவும் அதிகம்.

மன அதிர்ச்சி ஏற்பட்டுள்ள பெரும்பாலானவர்களுக்கு PTSD ஏற்படுவதில்லை. நேரடி மனிதர்கள் ஈடுபட்ட மன அதிர்ச்சியால் (எடுத்துக்கட்டாக, கற்பழிப்பு அல்லது குழந்தைச் சித்திரவதை போன்றவை) பாதிக்கப்பட்டவர்களுக்கு, துன்புறுத்தல் அல்லாத பாதிப்புகளான விபத்துகள் மற்றும் இயற்கைப் பேரழிவுகள் போன்றவற்றால் பாதிக்கப்பட்டவர்களைவிட PTSD ஏற்படும் வாய்ப்பு அதிகம். கற்பழிப்பால் பாதிக்கப்பட்ட பாதிக்கும் மேற்பட்டவர்களுக்கு PTSD ஏற்படுகிறது. குழந்தைகளின் வயது 10-க்குள் இருந்தால் அவர்களுக்கு PTSD ஏற்படும் வாய்ப்பு பெரியவர்களைவிடக் குறைவாகும். அதிர்ச்சிகரமான சம்பவத்தைத் தொடர்ந்து குறிப்பிட்ட அறிகுறிகள் ஏற்படுவதன் அடிப்படையில் நோயறிதல் இருக்கும்.

சிகிச்சையை, அறிகுறிகள் ஆரம்பநிலையில் இருக்கும் போதே தொடங்குவது பயனளிக்கலாம், எனினும் அறிகுறிகள் உள்ள அல்லது இல்லாத எல்லாத் தனிநபர்களுக்கும் சிகிச்சை அளிப்பது பலனளிக்காமல் போகலாம். PTSD பாதிப்பு கொண்டவர்களுக்கான முதன்மை சிகிச்சைகளாக ஆலோசனை மற்றும் மருந்து உள்ளது. பலதரப்பட்ட சிகிச்சை முறைகள் பயனளிக்கலாம். இது ஒரே ஒரு நபரின் நேரடி சிகிச்சை அல்லது குழு சார்ந்த சிகிச்சையாகவோ இருக்கலாம். மன அழுத்த மேம்பாட்டுச் சிகிச்சைகளான தேர்ந்தெடுக்கப்பட்ட செரோடோனின் மறு உபயோகத் தடுப்பான் வகை சிகிச்சை PTSD-க்கான முதல்நிலை மருத்துவமாகும், இது சுமார் பாதிக்கும் மேற்பட்டவர்களுக்குப் பலனளிக்கிறது. இவற்றின் பலன்கள் பிற சிகிச்சையை விடக் குறைவாகும். மருந்துகள் மற்றும் சிகிச்சை முறைகள் ஆகியவற்றை இணைத்துப் பயன்படுத்துவது மிகுந்த பயன் கொண்டதாக உள்ளதா என்பது தெளிவாக இல்லை. பிற மருந்துகள் பலனளிக்கிறதா என்பதற்குப் போதுமான சான்றுகள் இல்லை, சில வழக்குகளில் பென்சோடயசிபைன்ஸ் விளைவுகளை மோசமாக்குகின்றன.

கொடுக்கப்பட்டுள்ள ஆண்டில் அமெரிக்காவில் உள்ள 3.5% பெரியவர்களுக்கு PTSD ஏற்படுகிறது, இது 9% மக்களை அவர்களின் வாழ்க்கையில் ஏதாவது ஒரு காலகட்டத்தில் பாதிக்கிறது. உலகின் மற்ற இடங்களில் கொடுக்கப்பட்டுள்ள ஆண்டில் பாதிப்பு 0.5% மற்றும் 1% ஆகியவற்றுக்கு இடையில் உள்ளது. ஆயுத மோதல்கள் ஏற்படும் இடங்களில் இந்த விகிதம் அதிகமாக உள்ளது. இந்த நோய் பொதுவாக ஆண்களைவிடப் பெண்களை அதிகம் பாதிக்கிறது. பண்டைய கிரேக்கர்களில் குறைந்தபட்சம் ஒருமுறை மன அதிர்ச்சி தொடர்பான மனநிலைப் பாதிப்புகளின் அறிகுறிகள் ஆவணப்படுத்தப்பட்டுள்ளன. உலகப் போர்களின் போது இந்த நிலைமை "ஷெல் அதிர்ச்சி" மற்றும் "காம்பேக்ட் நியூரோசிஸ்" போன்ற சொற்களில் அறியப்பட்டது. "அதிர்ச்சிக்குப் பிறகான மன அழுத்தப் பாதிப்பு" என்ற பதம் 1970களில் அமெரிக்க இராணுவ வீரர்கள் வியட்நாம் போரில் கலந்துகொண்டு திரும்பிய பிறகு அதிகமானவர்களுக்குத் தாக்கம் கண்டறியப்பட்டதால் ஏற்பட்டது. இது அதிகாரப்பூர்வமாக அமெரிக்க உளவியல் சங்கத்தால் 1980 ஆம் ஆண்டில் "மன நோய்களைக் கண்டறிதல் மற்றும் புள்ளிவிவர கையேடு" (DSM-III)-இன் மூன்றாம் பதிப்பில் அங்கீகரிக்கப்பட்டது.


</doc>
<doc id="424781" url="https://ta.wikipedia.org/wiki?curid=424781" title="ஆல் இந்தியா மஸ்ஜிதே இத்திஹாதுல் முஸ்லிமீன்">
ஆல் இந்தியா மஸ்ஜிதே இத்திஹாதுல் முஸ்லிமீன்

ஆல் இந்தியா மஸ்ஜிதே இத்திஹாதுல் முஸ்லிமீன் அல்லது AIMIM (All India Majlis-e-Ittehad-ul Muslimeen) சுருக்கமாக மஜ்லிஸ் கட்சி என்பது இந்திய மாநிலமான தெலுங்கானாவை அடிப்படையாகக் கொண்டு இயங்கும் ஒரு அங்கீகரிக்கப்பட்ட பிராந்திய அரசியல் கட்சியாகும். பிரித்தானிய இந்தியாவின் ஹைதராபாத் மாநிலத்தில் 1927 ஆம் ஆண்டில் ஐதராபாத்து நகரத்தில் நிறுவப்பட்டது. 

1927 ஆம் ஆண்டில் ஹைதராபாத் மாநிலத்தின் நிஜாம் மீர் உஸ்மான் அலி கான் அவர்களின் ஆலோசனையின் பேரில், ஹைதராபாத் மாநிலத்தின் கிலேதாராக இருந்த நவாப் முஹம்மது நவாஸ் கான் என்பவரால் இக்கட்சி நிறுவப்பட்டு, வரையறுக்கப்பட்டது. நவாப் பஹதூர் யார் ஜங் இதன் முதல் தலைவராக 1938 ஆம் ஆண்டு தேர்ந்தெடுக்கப்பட்டார்.

அசதுத்தீன் ஒவைசி இதன் தற்போதைய தலைவராக இருக்கிறார். இவர் 2004 ஆம் ஆண்டு முதல் இந்திய நாடாளுமன்றத்தின் மக்களவைக்கு ஹைதராபாத் தொகுதியில் இருந்து மூன்று முறை தேர்ந்தெடுக்கப்பட்டுள்ளார். 


</doc>
<doc id="424782" url="https://ta.wikipedia.org/wiki?curid=424782" title="நியமனத்திற்கான அமைச்சரவைக் குழு">
நியமனத்திற்கான அமைச்சரவைக் குழு

நியமனத்திற்கான அமைச்சரவைக் குழு (Appointments Committee of the Cabinet) இந்திய அரசின் முக்கியப் பதவிகளுக்கான நியமனங்களை முடிவு செய்யும் குழுவாகும். இக்குழுவில் பிரதமரும், உள்துறை அமைச்சரும் உள்ளனர். முன்னர், பொறுப்பு அமைச்சர்களும் இக்குழுவில் இருந்தனர். ஆனால், புதிய அறிவிப்பிற்குப் பின்னர் (14 ஜூலை 2016) அவர்கள் இக்குழுவில் அங்கம் வகிக்கவில்லை.

இந்திய அரசின் 1961 வர்த்தகப் பரிவர்த்தனை விதிகளின்படி, அனைத்து முக்கிய நியமனங்களுக்கும் இக்குழு ஒப்புதல் அளிக்கவேண்டும். பொதுத்துறை நிறுவனங்களின் மேல்மட்டக் குழு நியமனத்திற்கும் இக்குழுவின் ஒப்புதல் வேண்டும். மத்தியப் புலனாய்வுத் துறை இயக்குநர், இந்திய ரிசர்வ் வங்கி ஆளுநர், மத்திய கண்காணிப்பு ஆணையச் செயலாளர், பாபா அணு ஆராய்ச்சி மைய இயக்குநர் போன்றவை இக்குழுவின் ஒப்புதல் தேவைப்படும் சில பதவிகளாகும்.


</doc>
<doc id="424797" url="https://ta.wikipedia.org/wiki?curid=424797" title="அப்பியாசம்">
அப்பியாசம்

அப்பியாசம் ("Abhyāsa") என்பது இந்து சமயத்தில் பின்பற்றப்படும் மனக்கட்டுப்பாட்டு பயிற்சியாகும். நீண்ட காலமாக இப்பயிற்சி ஓர் ஆன்மீகப் பயிற்சியாக வழக்கமாக தொடர்ச்சியாகப் பின்பற்றப்பட்டு வருகிறது. தன்னுடைய யோக சூத்திரங்களில் பதஞ்சலி மகரிசி யோகாவைப் பற்றி முறையாக கூறியுள்ளார். இவர் இயற்றிய பதஞ்சலி யோக சூத்திரம் எனும் நூலே யோகக் கலைக்கு அடிப்படையாக விளங்குகிறது.

வைராக்கியத்துடன் மனதை அடக்குவதற்கும் யோகா மிக அவசியமானதென்று பகவத்கீதையில் கடவுளாகக் கருதப்படும் கிருட்டிணரும் இதன் முக்கியத்துவத்தை விளக்கியுள்ளார் . பயிற்சி (அப்பியாசம்) மற்றும் வைராக்கியம் என்ற இரண்டு நடைமுறைகளும் உணர்வுகளைக் கட்டுப்படுத்த தேவையானவை என்று யோக சூத்திரம்1:12 கூறுகிறது நீடித்த அமைதி நிலைக்கு பயிற்சியே உரிய வழிமுறையாகும் என பதஞ்சலியின் யோக சூத்திரத்தை சிப் ஆட்ரான்பிட் மொழிபெயர்த்துள்ளார்


</doc>
<doc id="424806" url="https://ta.wikipedia.org/wiki?curid=424806" title="தேசிய ஐதரசன் மற்றும் எரிபொருள் மின்கல நாள்">
தேசிய ஐதரசன் மற்றும் எரிபொருள் மின்கல நாள்

தேசிய ஐதரசன் மற்றும் எரிபொருள் மின்கல நாள் ("National Hydrogen and Fuel Cell Day") என்பது எரிபொருள் மின்கலம் மற்றும் ஐதரசன் ஆற்றல் சங்கத்தால் தோற்றுவிக்கப்பட்ட்து. எரிபொருள் மின்கலம், ஐதரசன் தொழில்நுட்பம் தொடர்பான விழிப்புணர்வை உண்டாக்குதல் இன்று இத்துறையின் வீச்சு மற்றும் எதிர்காலத்தில் இத்தொழில் துறை எவ்வளவு தூரம் மேம்படப்போகிறது என்பதை கொண்டாடுவதும் இத்தினம் அனுசரிப்பதன் நோக்கமாகும்.
அக்டோபர் மாதம் 8 ஆம் நாள் (10.08) இக்கொண்டாட்டத்திற்கான நாளாகத் தேர்ந்தெடுக்கப்பட்டது. ஐதரசனின் அணு எடையான 1.008 என்பதை அட்டிப்படையாக்க் கொண்டு இந்த நாள் தெரிவு செய்யப்பட்டது. 

அலுவல் ரீதியாக அக்டோபர் மாதம் 8 ஆம் நாள் தேசிய ஐதரசன் மற்றும் எரிபொருள் மின்கல நாள் தெரிவு செய்யப்பட்டது முறையாக அறிவிக்கப்பட்டது

நாடு முழுவதும் உள்ள எரிபொருள் செல் மற்றும் ஐதரசன் ஆற்றல் சங்கத்தின் உறுப்பினர்கள், தொழில் நிறுவனங்கள், கூட்டுக் குழுக்கள், மாநில மற்றும் மத்திய அரசாங்கங்கள் மற்றும் தனிநபர்கள் பல்வேறு நடவடிக்கைகள் மற்றும் நிகழ்வுகளுடன் தேசிய ஐதரசன் மற்றும் எரிபொருள் மின்கல தினத்தைக் கொண்டாடி நினைவுகூர்கின்றனர் .



</doc>
<doc id="424807" url="https://ta.wikipedia.org/wiki?curid=424807" title="அம்பி, மன்னர்">
அம்பி, மன்னர்

அம்பி (Taxiles) (கிரேக்க மொழி: Tαξίλης or Ταξίλας); கிமு நான்காம் நூற்றாண்டில், பேரரசர் அலெக்சாந்தர் இந்தியாவின் மீது படையெடுத்த போது, பரத கண்டத்தின் மேற்கே சிந்து ஆறு மற்றும் ஜீலம் ஆறுகளுக்கிடையே, தற்கால பாகிஸ்தான் நாட்டில் உள்ள தக்சசீலா
பகுதிகளை ஆண்ட பண்டைய இந்திய அரசன் ஆவான்.

பண்டைய இந்தியாவில் இம்மன்னரை அம்பி (Ambhi) என்பர். இம்மன்னர் தக்சசீலா பகுதிகளை ஆண்டதால், கிரேக்க வரலாற்று குறிப்புகளில் இம்மன்னரின் பெயர் தக்சில்ஸ் என்று குறிப்பிடப்பட்டுள்ளது.

கிமு 327ல் பேரரசர் அலெக்சாந்தர் இந்தியாவின் மீது படையெடுத்த போது முதலில் காந்தார நாட்டின் தலைநகரான தட்சசீலத்தை தாக்கினார். அலெக்சாண்டரின் படைகளை எதிர் கொள்ள இயலாத மன்னர் அம்பிராஜின் மகனான அம்பிகுமார்என்ற அம்பி, அலெக்சாண்டரிடம் சமாதனம் பாரட்ட, 200 இராத்தல் வெள்ளி, 3,000 காளைகள், 10,000 ஆடுகள், 30 போர் யாணைகள், 7,00 போர்க் குதிரைகளை அலெக்சாண்டருக்கு பரிசளித்தான். மேலும் அலெக்சாண்டரின் படைகள், சிந்து ஆற்றை கடந்து பஞ்சாப் பகுதிகளுக்குச் செல்ல உதவி செய்தார். அம்பியின் இச்செயலை, பஞ்சாப் பகுதி மன்னர் புருசோத்தமன் இகழ்ந்துரைதார். மன்னர் அம்பியின் வழிகாட்டுதலின் படி, 50,000 கிரேக்கப் படைகள் சிந்து ஆற்றைக் கடந்து ஹைடஸ்பெஸ் போரில் பஞ்சாப் மன்னர் புருசோத்தமனை, அலெக்சாண்டரின் படைகள் வெற்றி கண்டது. 




</doc>
<doc id="424811" url="https://ta.wikipedia.org/wiki?curid=424811" title="ஆப்கானித்தானின் மொழிகள்">
ஆப்கானித்தானின் மொழிகள்

ஆப்கானித்தான் ஒரு பன்மொழி நாடாகும். தாரி மொழி மற்றும் பாஷ்டோ மொழி ஆகிய இரண்டும் ஆப்கானித்தானில் அதிகம் பேசப்படும் மற்றும் அலுவல் மொழிகளாகும். தாரி மொழி ஆப்கானிஸ்தானில் பேசப்படும் பாரசீக மொழி வடிவின் ஒரு மாறுபாடு ஆகும். ஆப்கானிஸ்தான் அரசால் 1964 ஆம் ஆண்டில் அந்நாட்டில் பேசப்படும் பாரசீக மொழிக்கு தாரி மொழி என பெயரிடப்பட்டது. தாரி மொழியும் பாஷ்டோ மொழியும் இந்திய-ஐரோப்பிய மொழிகளில் ஈரானிய மொழிக் குடும்பத்தைச் சார்ந்தது.

உஸ்பெக், டர்க்மேன், பாலோச்சி, பாஷாயி மற்றும் நூரிஸ்தானி மொழிகள் ஆப்கானித்தானில் பேசப்படும் சிறுப்பான்மை மொழிகள்.மொழியாலர் ஹரால்ட் ஹார்மன் ஆப்கானிஸ்தானில் 40 க்கும் மேற்பட்ட சிறு மொழிகள் தோன்றியதாக நம்புகிறார்.


</doc>
<doc id="424830" url="https://ta.wikipedia.org/wiki?curid=424830" title="எச். முஜீப் ரஹ்மான்">
எச். முஜீப் ரஹ்மான்

எச்.முஜீப் ரஹ்மான் (செப்டம்பர் 28,1971) என்பவர் ஒரு தமிழ் எழுத்தாளராவார். இவர் கதை, நாவல், விமர்சனம், ஆய்வு, குறும்படம், சூபித்துவம் போன்ற பல தளங்களில் இயங்கிவருகிறார்.

தமிழ்நாட்டின் கன்னியாகுமரி மாவட்டத்தின் பத்மனாப்புரத்தில் குடியேறி வாழ்ந்த வித்வான் ஹசன் சாஹிப், கதிஜா பீவி இணையர் இவரது பெற்றோராவர். இவருடன் பிறந்தவர்கள் மூன்று சகோதரர்கள் ஆவர். கோட்டைக்ககம் வடக்கு தெருவில் வலியவீட்டில் 25 வயது வரைவாழ்ந்து பின்னர் தக்கலைக்கு இவரது குடும்பம் குடிபெயர்ந்தது. பள்ளிப்படிப்பை கல்குளத்திலும் பின்னர் தக்கலையிலும் முடித்து பின்னர் நாகர்கோவில் ஸ்காட் கிறிஸ்டியன் காலேஜில் இளநிலை, முதுநிலை பட்டங்களை பெற்றார். பின்னர் குஜராத்திலும், பம்பாயிலும் சிலவருடங்கள் பணிபுரிந்து பின்னர் சவூதியிலும் பின்னர் அபுதாபியிலும் பதிநான்கு வருடங்கள் பணிபுரிந்து விட்டு 2018 காலக்கட்டத்தில் நேசணல் பொறியியல் கல்லூரியில் பேராசிரியராக பணிபுரிகிறார். இவருக்கு மிசிரியா என்ற மனைவியும் ஆதில், ஆதிரா என்ற குழந்தைகளும் உள்ளனர். 

இவர் 1990களில் இருந்து தமிழ்நாடு கலை இலக்கியப் பெருமன்றத்தில் இணைந்து செயல்பட்டுவருகிறார். இவரது முதல்கதை காலச்சுவடு இதழும் கதா அமைப்பும் இணைந்து நடத்திய போட்டியில் தேர்ந்தெடுக்கப்பட்டது. புதியகாற்று, தாமரை, செம்மலர், உயிர்மை, உயிர் எழுத்து, தீராநதி போன்ற பல இலக்கிய இதழ்களிலும் தொடர்ந்து எழுதி வருகிறார். சுந்தர ராமசாமி, பொன்னீலன், தோப்பில் முகமது மீரான் , ஹெச்.ஜி.ரசூல், ஜெயமோகன் போன்ற எழுத்தாளார்களின் ஊக்கத்தின் பேரில் இவர் கதை எழுத துவங்கினார். இவரது முதல் சிறுகதை தொகுப்பு தேவதைகளின் சொந்தக்குழந்தை புதுப்புனல் பதிப்பகத்தால் வெளியிடப்பட்டது. எம்.ஜி.சுரேஷ் இந்த தொகுப்பை பின்நவீனகதைகள் என்றே குறிப்பிட்டார். 2005க்கு பின்னர் 2007இல் இவரது முதல் புதினமான தேவதூதர்களின் கவிதைகள் வெளிவந்தது. தமிழின் முதல் பின்னை நாவல் இது என கருதப்படுகிறது. அதன் பின்னர் 2014 ல் புதுஎழுத்து பதிப்பகத்தால் மகாகிரந்தம் புதினம் வெளியிடப்பட்டது. அதன் பின்னர் 2015ல் ஒரு சூபியின் சுயசரிதை என்ற சிறுகதை தொகுப்பு வெளியானது. 2016ல் நான் ஏன் வஹாபி அல்ல? என்ற ஆய்வு நூல் 800 பக்கங்களில் கீற்று வெளியீட்டகத்தால் வெளிக்கொண்டுவரப்பட்டுள்ளது. பின் நவீனத்துவம், மார்க்சியம், பின்காலனியம், நாட்டாரியல் போன்ற கோட்பாடுகளில் தேர்ச்சியுடைய இவர் பல்வேறு கருத்தரங்குகளில் உரையாற்றியுள்ளார். மேலும் விஷயம் என்ற குறும்படத்தை வெளியிட்டுள்ளார். ஏலாதி, கரிசிலாங்கண்ணி உள்ளிட்ட சிற்றிதழ்களில் ஆசிரியராக இருந்துள்ளார். தற்போது திணை என்ற காலாண்டிதழின் ஆசிரியர் குழுவில் பணியாற்றிவருகிறார். கறுத்தவாவு என்ற இலக்கிய கூடுகை நிகழ்வை சில வருடங்கள் நடத்தினார். ஏலாதி இலக்கிய விருது படைப்பிலக்கியத்துக்காக அளிக்கப்பட்டது. அதில் அறக்கட்டளை உறுப்பினராக இருந்து வருகிறார். ஏலாதி சிந்தனை பள்ளியின் ஸ்தாபகராகவும் சூஃபி பள்ளியின் நிர்வாக இயக்குநராகவும் இருக்கிறார்.

இலங்கையில் காத்தான்குடியில் விசேட பிரதிநிதியாக சூபிச மாநாட்டுக்கு அழைக்கப்பட்டு கவுரவிக்கப்பட்டார். தக்கலை பீர் முகம்மது அப்பா ஆண்டுவிழா மேடையில் இவர் உரைநிகழ்த்தியுள்ளார். ஞானப்புகழ்ச்சிக்கு உரை எழுதி வருகிறார். இலங்கை, தமிழ்நாட்டு பல்கலைகழகங்களில் சூபியிசம் குறித்து இவர் சொற்பொழிவு ஆற்றி வருகிறார். இஸ்லாமிய மாநாடுகளிலும், கருத்தரங்குகளிலும் இவரது பேச்சுகள் முக்கிய இடம் வகிக்கிறது. நூற்றுக்கும் அதிகமான இஸ்லாமிய, சூபியிச கட்டுரைகளை எழுதியுள்ளார். வஹ்தத்துல் உஜூத் என்ற சூபியிச கொள்கையும் கலிமா குறித்தும் அதிகம் பேசுகிறார்.இவரது உரைகள் பல யூடூபில் காணக்கிடக்கிறது.





























</doc>
<doc id="424833" url="https://ta.wikipedia.org/wiki?curid=424833" title="பெனுகொண்டாபுரம் ஏரி">
பெனுகொண்டாபுரம் ஏரி

பெனுகொண்டாபுரம் ஏரி என்பது கிருட்டிணகிரி மாவட்டம், மத்தூரை அடுத்து உள்ள ஒரு ஏரி ஆகும். இந்த ஏரி 504.8 ஏக்கர் பரப்பளவில் அமைந்துள்ளது. தென்பெண்ணை ஆற்றின் குறுக்கே கட்டப்பட்டுள்ள நெடுங்கல் அணையில் இருந்து பாரூர் ஏரிக்கு திறந்து விடப்படும் நீர், அந்த ஏரியின் பாசண வாய்கால் வழியாக பெனுகொண்டாபுரம் ஏரியை வந்தடைகிறது. இந்த ஏரியில் 19 அடியில் 140 மில்லியன் கன அடி நீர் தேக்கிவைக்கப்படுகிறது. இந்த ஏரியில் இருந்து ஒட்டப்பட்டி, மாதம்பதி, கொடமாண்டப்பட்டி, அந்தேரிப்பட்டி, திப்பம்பட்டி, ஊராட்சிகளில் உள்ள இரண்டாயிரம் ஏக்கர் நிலங்கள் பாசன வசதியைப் பெறுகின்றன. 


</doc>
<doc id="424836" url="https://ta.wikipedia.org/wiki?curid=424836" title="நந்தா கலை மற்றும் அறிவியல் கல்லூரி">
நந்தா கலை மற்றும் அறிவியல் கல்லூரி

நந்தா கலை மற்றும் அறிவியல் கல்லூரி , என்பது ஈரோடு மாவட்டம், ஈரோட்டில் அமைந்துள்ள ஒரு கலை அறிவியல் கல்லூரி ஆகும். இது பாரதியார் பல்கலைக்கழகத்தின் இணைவுப்பெற்ற கல்லூரிகளில் ஒன்றாகும். இக்கல்லூரி ஸ்ரீ நந்தா கல்வி அறக்கட்டளையால் 2000 ஆண்டில் தொடங்கப்பட்டது.
இக்கல்லூரி ஈரோடு மாவட்டம் ஈரோட்டில் அமைந்துள்ளது. இக்கல்லூரி "தரமான கல்வி மற்றும் வேலைவாய்பிற்கான திறனூக்கப் பயிற்சி" என்னும் நோக்கத்தோடு தொடங்கப்பட்டது. இக்கல்லூரியில் 23 இளநிலைப் படிப்புகளும், 13 முதுநிலைப் பாடப் பிரிவுகளும் உள்ளது. 2018 ஆண்டு அடிப்படையில் இக்கல்லூரியில் 132 ஆசிரியர்களும், 27 ஆசிரியர் அல்லாத பணியாளர்களும் இருக்கின்றனர். மேலும் இந்த ஆண்டு காலக்கட்டத்தில் இக் கல்லூரியில் 3500க்கும் மேற்பட்ட இருபால் மாணவர்கள் பயில்கின்றனர். இக்கல்லூரியில் ஏழு துறைகளில் முனைவர் பட்ட ஆராய்ச்சிப்படிப்பகள் வழங்கப்படுகிறன. 


</doc>
<doc id="424842" url="https://ta.wikipedia.org/wiki?curid=424842" title="அம்பேத்கர் தேசிய நினைவகம், தில்லி">
அம்பேத்கர் தேசிய நினைவகம், தில்லி

அம்பேத்கர் தேசிய நினைவகம் (Dr. Ambedkar National Memorial) என்பது இந்தியாவின் தலைநகரமான புது டில்லியில், அலிப்பூர் சாலையில் உள்ள ஒரு நினைவகமாகும். இந்த இடத்தில்தான் அம்பேத்கர் தன் வாழ்வின் இறுதிக் காலத்தைக் கழித்தார். இந்த நினைவகமானது அரசியலமைப்புச் சட்டப் புத்தக வடிவில் வடிவமைக்கப்பட்டு, பிரம்மாண்டமாகக் கட்டப்பட்டுள்ளது. 
1951இல் அம்பேத்கர் சட்ட அமைச்சர் பதவியைவிட்டு விலகிய பின்னர், சிரோஹி மன்னருக்குச் சொந்தமான வீட்டில் வாடகைக்குக் குடியேறினார். அதன் பின் இறக்கும் வரை தன் மனைவி சவிதாவுடன் 5 ஆண்டுகள் இங்கு வாழ்ந்தார். அப்போது அவர் எழுதிய முக்கியமான கடிதங்கள், மனுக்கள், விண்ணப்பங்கள், கட்டுரைகள், உரைகள் எல்லாவற்றிலும் "26, அலிப்பூர் சாலை" என்ற இந்த இடத்தின் முகவரி இருக்கிறது. பண்டைய இந்தியாவில் புரட்சியும் எதிர்ப்புரட்சியும், இந்து மதத்தின் புதிர்கள், புத்தரும் கார்ல் மார்க்ஸும், புத்தரும் அவரது தம்மமும் உள்ளிட்ட முக்கியமான நூல்களையும் இங்கிருந்துதான் எழுதியிருக்கிறார். இந்தியக் குடியரசுக் கட்சியைத் தொடங்க முடிவெடுத்து, அதற்கான ஆரம்பகட்டப் பணிகளையும் அம்பேத்கர் முடுக்கிவிட்டது இங்கிருந்துதான். நவீன இந்தியச் சமூக வரலாற்றில் அரங்கேறிய மாபெரும் திருப்புமுனை நிகழ்வான ‘பவுத்தம் திரும்புதலுக்கான’ முடிவுரையையும் இங்குதான் தீர்மானித்தார். இவ்வளவு சிறப்புவாய்ந்த வீட்டை ஜிண்டால் குடும்பத்தினர் வாங்கி இடித்துவிட்டனர். ஆனால் இங்கு பின்னர் புதிய நினைவகம் கட்டப்பட்டது. இந்த நினைவகத்தில் அம்பேத்கரின் அறை மீண்டும் தத்ரூபமாக உருவாக்கப்பட்டுள்ளது.
நினைவகத்தின் இரு பக்கமும் அகன்ற எல்இடி திரையில் அம்பேத்கரின் வாழ்க்கை வரலாறு குறித்த செய்திகள், அரிய படங்கள், காணொளி மற்றும் ஒலிப்பதிவுகள், நிகழ்ச்சிகளின் தொகுப்பு போன்றவை காட்சிப்படுத்தப்பட்டுள்ளன. அம்பேத்கரின் வீடு, குடும்பம், வகுப்பறை, நூலகம், பரோடா சமஸ்தானத்தில் பணியாற்றியது, விடுதியிலிருந்து வெளியேற்றப்பட்டது உள்ளிட்டவை நவீனச் சிற்பக் கலையின் வழியாக தத்ரூபமாகச் செதுக்கப்பட்டுள்ளன. மேலும் அலுவலகத்தில் அம்பேத்கர் அமர்ந்து எழுதுவது போன்ற சிலையும், அதன் அருகே அவர் பயன்படுத்திய மை பேனா, தேடலுக்கான நூல்கள், பூதக் கண்ணாடி, தொலைபேசி, குடை, கைத்தடி, தொப்பி, தட்டச்சு இயந்திரம், சுற்றிலும் நூல்கள் வைக்கப்பட்டுள்ளன. பக்கத்து அறையில் அவரது உடைமாற்றும் மேசை, அதன் மேல் அம்பேத்கர் கடைசிக் காலத்தில் கற்றுக்கொண்டு இசைத்த‌ வயலின், சாய்வு நாற்காலி போன்றவை உள்ளன.



</doc>
<doc id="424899" url="https://ta.wikipedia.org/wiki?curid=424899" title="தரம் பார்த்தல்">
தரம் பார்த்தல்

தரம் பார்த்தல்(Titration) என்பது அளவறி பகுப்பாய்வு வேதியியலில் ஒரு பொதுவான ஆய்வக முறையாகும். இம்முறை அடையாளம் தெரிந்த ஒரு சோதனைப்பொருளின் செறிவினைக் கண்டறிய உதவுகிறது. தரம் பார்த்தல் சோதனைகளில் கன அளவுகள் முக்கியமான பங்காற்றுவதால் தரம் பார்த்தலானது பருமனறி பகுப்பாய்வு எனவும் அழைக்கப்படுகிறது. செறிவு காணி எனப்படும் வேதிப்பொருளானது, திட்டக் கரைசலாக தயாரிக்கப்படுகிறது. செறிவு மற்றும் பருமன் தெரிந்த ஒரு செறிவு காணி அல்லது தரம் பார்த்தல் கரைசலானது செறிவு காணப்பட வேண்டிய கரைசலுடன் அதன் செறிவினைக் காணும் பொருட்டு வினைபுரியச் செய்யப்படுகிறது. செறிவு காணப்பட வேண்டிய திரவம் வினையில் ஈடுபட்ட கன அளவானது தரம் பார்த்தலின் கன அளவு என அழைக்கப்படுகிறது.


</doc>
<doc id="424900" url="https://ta.wikipedia.org/wiki?curid=424900" title="௭ன் ரத்தத்தின் ரத்தமே">
௭ன் ரத்தத்தின் ரத்தமே

௭ன் ரத்தத்தின் ரத்தமே 1989இல் வெளியாகிய தமிழ் அறிவியல் புனைக்கதைத் திரைப்படம். இது ஹிந்தி திரைப்படமான மிஸ்டர் இந்தியாவின் மறு ஆக்கமாகும். இப்படத்தின் இயக்குநர் க. விஜயன் ஆவார். பாக்யராஜ், மீனாட்சி சேசாத்ரி மற்றும் ஜனகராஜ் ஆகியோர் முக்கியக் கதாப்பாத்திரத்தில் நடித்திருந்தனர். இத்திரைப்படத்திற்கு சங்கர் கணேஷ் இசை அமைத்தார்.



</doc>
<doc id="424902" url="https://ta.wikipedia.org/wiki?curid=424902" title="இந்தியாவில் தொடக்கக் கல்வியில் கற்றல் விளைவுகள்">
இந்தியாவில் தொடக்கக் கல்வியில் கற்றல் விளைவுகள்

தொடக்கக் கல்வியில் கற்றல் விளைவுகள் (Learning Outcomes in Elementary Education) என்பது தேசியக் கல்வியியல் ஆராய்ச்சி மற்றும் பயிற்சி நிறுவனத்தால் இந்தியா முழுமைக்குமாக தயாரிக்கப்பட்ட ஒரு ஆவணமாகும். குழந்தைகளுக்கான இலவச மற்றும் கட்டாயக் கல்வி உரிமைச் சட்டம் 2009 இல் கற்றல் விளைவுகள் என்ற வார்த்தை பயன்படுத்தப்பட்டிருந்தாலும், அது விரிவான முறையில் விளக்கப்படவில்லை. மத்திய மனித வள மேம்பாட்டுத் துறையின் முயற்சியினால் நாடு முழுவதிலும் உள்ள மாநில மற்றும் மாவட்ட நிலை வரை உள்ள கல்விசார் அலுவலர்கள் மற்றும் பொதுமக்களின் ஆலோசனைகள் பெறப்பட்டு கற்றல் விளைவுகளுக்கான இந்த ஆவணத்தை தேசியக் கல்வியியல் ஆராய்ச்சி மற்றும் பயிற்சி நிறுவனம் ஏப்ரல் 2017 இல் வெளியிட்டது. 

மாணவர்கள், ஆசிரியர்கள், பெற்றோர்கள், சமுதாய உறுப்பினர்கள் மற்றும் கல்வித்துறை நிருவாகிகள் போன்றோர் மாணவர்களின் கற்றலை அறிந்து கொள்ளவும், கற்றல் மேம்பாட்டினைக் கண்காணிக்கவும் ஆர்வமாக இருந்தனர். இதற்கு சில வரன்முறைகள் தேவையாக இருந்தன. கற்றல் தொடர்ந்து நடைபெற்று வரும் நிலையில், குழந்தைகள் எவ்வாறு உள்ளனர் என்பதைக் கல்வித்துறை அமைப்பிற்கு தெரிவிப்பது ஒரு சவாலாகவே இருந்து வந்தது. எனவே, கலைத்திட்ட எதிர்பார்ப்புகள் மற்றும் (தொடக்கக்கல்வியிலுள்ள அனைத்துப் பாடங்களுக்கான) கற்பித்தல் செயல்பாடுகளைக் கற்றல் விளைவுகளோடு இணைத்து ஒரு ஆவணத்தை தேசியக் கல்வியில் ஆராய்ச்சி மற்றும் பயிற்சி நிறுவனம் தயாரித்தது.

இந்த ஆவணம் தொடக்க நிலையில் ஒன்றாம் வகுப்பு முதல் எட்டாம் வகுப்பு வரையில் ஒவ்வொரு வகுப்பிற்கும் மொழிகள், கணக்கு, சூழ்நிலையியல், அறிவியல் மற்றும் சமூக அறிவியல் ஆகிய பாடங்களுக்கான கற்றல் விளைவுகளைக் கொண்டுள்ளது.

http://mhrd.gov.in/sites/upload_files/mhrd/files/Learning_outcomes.pdf


</doc>
<doc id="424912" url="https://ta.wikipedia.org/wiki?curid=424912" title="ஈலியம் முப்படி">
ஈலியம் முப்படி

ஈலியம் முப்படி ("Helium trimer") மூன்று ஈலியம் அணுக்கள் கொண்ட ஒரு பலவீனமான பிணைப்பு மூலக்கூறு ஆகும். வான் டெர் வால்சு விசை இந்த மூன்று அணுக்களையும் இணைத்துள்ளது. மூன்று ஈலியம் அணுக்கள் இணைந்து உருவாகும் ஈலியம் முப்படி இரண்டு அணுக்கள் இணைந்து உருவாகும் ஈலியம் இருபடியைக்காட்டிலும் நிலைப்புத்தன்மை மிகுந்ததாக உள்ளது. மேலும் ஈலியம் -4 அணுக்களின் மூன்று அணு கலவையானது எஃபிமோவ் விளைவு என்ற குவாண்டம் இயங்கியல் விளைவைக் கொண்டுள்ளது . ஈலியம் -3, ஓர் முப்படியை உருவாக்கும் என்று எதிர்பார்க்கப்படுகிறது, இருப்பினும் ஈலியம் -3 யைக் கொண்டுள்ள அடிப்படை இருபடிகள் முற்றிலும் நிலையற்றவையாகும் .

குளிர்ந்த ஈலியம் வாயுவை குழாய் முனை ஒன்றிலிருந்து ஒரு வெற்றிட அறைக்குள் விரிவடையச் செய்வதன் மூலம் ஈலியம் முப்படி மூலக்கூறுகள் உருவாக்கப்படுகின்றன. இதே முறையில் ஈலியம் இருபடியும் பிற ஈலியம் மூலக்கூறுத் தொகுதிகளும் உருவாக்கப்படுகின்றன. விளிம்பு விளைவு கீற்றணியின் மீது பருப்பொருள் அலையின் செயல்பாடு இம்மூலக்கூற்றின் இருப்பை நிருபித்தது .பயன்படுத்தப்படும் கீற்றணிகளில் மூலக்கூறுகள் புகுந்து செல்ல பட்டைகளுக்கு இடையே காலியிடம் இருக்க வேண்டும், கண்ணாடி ஈலியத்தை தடுத்துவிடும் என்பது கவனிக்கத்தக்கது. கூலும் வெடிப்பு படமாக்கல் மூலம் ஈலியம் முப்படி மூலக்கூறுகளின் பண்புகளை கண்டறியமுடியும் . இம்முறையில் சீரொளியானது ஒரே நேரத்தில் மூன்று அணுக்களையும் அயனியாக்குகிறது. இம்மூன்று அயனிகளும் தனித்தனியாகப் பிரிந்து நகர்கின்றன. பின்னர் கண்டறியப்படுகின்றன.

ஈலியம் முப்படி மூலக்கூறுகள் 100 Å அளவுக்கு பெரிய மூலக்கூறுகளாகும். இவை ஈலியம் இருபடி மூலக்கூறுகளைக்காட்டிலும் பெரியவையாகும். எதிர்பார்த்தபடி அணுக்கள் சமச்சீர் முக்கோணத்தில் ஒழுங்கமைக்கப்படாமல் சீரற்ற வடிவ முக்கோணங்களை உருவாக்குகின்றன . 
ஓர் ஈலியம் அணு அயனியாக்கம் மற்றும் கிளச்சியடையும்போது அணுக்களிடையே கூலும்பிக் சிதைவு ஏற்படலாம். இதனால் பிரிக்கப்பட்டு தனித்தனியாக இருந்தாலும் முப்படியின் மற்ற அணுக்களுக்கு ஆற்றல் மாற்றப்படலாம். அணுக்கள் அருகருகே இருக்கும்போது இம்மாற்றம் நிகழும் வாய்ப்பு அதிகமாகும். அணுக்களுக்கிடையிலான இடைவெளி 3.3 முதல் 12 Å அளவு வரைக்கும் மாறுபடுகிறது 4He3 அணுத்திட்ட்த்தின் சராசரி மூலகூறிடை கூலும் சிதைவு இடைவெளி 10.4 Å இருக்கலாமென ஊகிக்கப்படுகிறது. 3He4He2 அணுத்திட்டத்தில் இந்த இடைவெளி 20.5 Å அளவுக்கு பெரியதாகும்.


</doc>
<doc id="424927" url="https://ta.wikipedia.org/wiki?curid=424927" title="தமிழ்நாடு கட்டுமானத் தொழிலாளர்கள் நல வாரியம்">
தமிழ்நாடு கட்டுமானத் தொழிலாளர்கள் நல வாரியம்

தமிழ்நாடு கட்டுமானத் தொழிலாளர்கள் நல வாரியம் (Tamil Nadu Construction Workers Welfare Board) என்பது தமிழக அரசினால் கட்டுமானத் தொழிலாளர்கள் நலனிற்காக உருவாக்கப்பட்டுள்ள அமைப்பு சாரா தொழிலாளர் நலவாரியங்களில் ஒன்று ஆகும். இது தமிழகத் தொழிலாளர் நலத்துறையின் கீழ் இயங்குகிறது. 53 வகையான கட்டுமான தொழிலாளர்களின் மேம்பாட்டிற்கும் நலத்திட்ட உதவிகளுக்கும் இவ்வாரியம் 30.11.1994 அன்று அரசால் ஏற்படுத்தப்பட்டது. இதில் உறுப்பினர்களாக உள்ளவர்கள் கல்வி, திருமணம், மகப்பேறு, கண்கண்ணாடி, விபத்து மரணம், இயற்கை மரணம் போன்ற நலத்திட்டத்தின் கீழ் உதவிபெறமுடியும்.

53 வகையான கட்டுமானத் தொழில்கள்


</doc>
<doc id="424954" url="https://ta.wikipedia.org/wiki?curid=424954" title="வேற்றுலக நுண்ணறிவு உயிரினம்">
வேற்றுலக நுண்ணறிவு உயிரினம்

வேற்றுலக நுண்ணறிவு உயிரினம் (Extraterrestrial intelligence) என்பது பூமிக்கு அப்பால் உள்ள கோள்களில் ஏதேனும் நுண்ணறிவு கொண்ட உயிரினம் இருக்குமாயின், அதைக் குறிப்பதாகும். விண்வெளியில் எங்கேனும் நம்மைப் போலவே உயிரினங்கள் இருக்கின்றனவா என்று பழங்காலந் தொட்டே மக்கள் அறிய ஆவலாக இருந்திருக்கின்றனர். சூரியனை, பூமி(உலகம்) உட்பட எல்லா கோள்களும்(உலகங்களும்) சுற்றி வருகின்றன என்று கோப்பர்னிக்கசு (Copernicus) கண்டு பிடித்த பிறகு, பூமியில் உள்ளது போலவே மற்ற கோள்களிலும் "மனிதர்கள்" வாழ்கின்றனரா என்ற கேள்வி மீண்டும் எழுந்தது. இதன் விளைவாக, அறிவியலிலும் அறிவியல் புனைவுகளிலும் (science fiction) வேற்றுலக நுண்ணறிவு உயிரினம் என்ற கோட்பாடு பலராலும் பேசப் படுகின்ற ஒன்றாக இருக்கின்றது. 

வேற்றுலகங்களில் நுண்ணறிவு கொண்ட உயிரினம் இருப்பதற்கு வாய்ப்புகள் இருப்பதாகவே பலரது கருத்துக்கள் கூறுகின்றன. பூமியில் உள்ள மனிதர்கள் மட்டும் தான் இந்த அண்டத்தைப் பார்த்துக் கொண்டிருக்கின்றனர் என்று கூறுவதற்கில்லை. நம் பேரண்டம் இவ்வளவு பெரிதாக இருப்பதால், நுண்ணறிவு கொண்ட உயிரினம் எங்கேயேனும் இருப்பதற்கு வாய்ப்புகள் மிகுதியாகவே இருக்கும் என்று ஸ்டீவன் ஹாக்கிங்(Stephen Hawking) போன்ற அறிஞர்கள் கூறியுள்ளனர். ஆயினும், பெர்மி முரண்போலி (Fermi paradox) கூற்றையும் நாம் இங்கு நினைவு கூற வேண்டியுள்ளது. அதாவது, நுண்ணறிவு கொண்ட உயிரினம் வான் வெளியில் இருப்பதற்கு வாய்ப்புகள் மிகுதியாக இருந்தும், இதுவரை அதற்கான ஆதாரம் எதுவும் இல்லை என்பது ஒரு முரண்பாடு.

கார்தசேவு அளவீடு (Kardashev scale) என்ற அளவீட்டின் முறைப்படி, 
ஒரு நாகரிகத்தின் தொழில் நுட்ப வளர்ச்சியை, அந் நாகரிகம் எந்த அளவுக்கு ஆற்றலைப் (energy) பயன்படுத்தும் திறமை கொண்டது என்பதை வைத்துக் கணக்கிடலாம். நம் பால் வழியில், எத்தனை வேற்றுலக நாகரிகங்கள் இன்னும் விண் வெளியை ஆராய்ந்து கொண்டிருக்கின்றன என்பதை திரேக்கச் சமன்பாட்டை (Drake equation) வைத்துக் கணிக்கலாம். 

வேற்றுலக நுண்ணறிவு உயிரினத்தைப் பல ஆண்டுகளாகத் தேடினினும், இது வரை ஒன்றையும் காணவில்லை. ஆக்டிவ் SETI (Active Search for Extra-Terrestrial Intelligence) என்னும் அமைப்பு வானொலி அலைகளை (radio signals) விண்ணில் செலுத்தி, யாரேனும் இருக்கின்றார்களா என்று பார்த்துக் கொண்டு இருக்கின்றது. 

விண்ணில் அனுப்பப்படும் சேதி (message) எவ்வாறு வேற்றுலக உயிரினங்களால் பிரித்து, உணர்ந்து அறிந்து கொள்ளப்படும் என ஆராய CETI (Communication with extraterrestrial intelligence) என்று ஒரு பிரிவு இயங்கிக் கொண்டுள்ளது. பிராங்க் திரேக் (Frank Drake) மற்றும் காரல் சாகன் (Carl Sagan) 1974-இல் உருவாக்கிய ஆர்சிபோ சேதி (Arecibo message) என்ற செயல் முறை ஆய்வுச் சேதி பலரும் அறிந்ததே. இன்றும் CETI தொடர்பான ஆய்வுகள் பல அமைப்புகளால் நடந்து கொண்டிருக்கின்றன. இதற்கிடையில், நமக்கும் பரந்த வான் வெளிக்கும் மிகுந்த தொலைவு இருப்பதால், வேற்றுலக நுண்ணறிவு உயிரினத்தோடு தொடர்பு கொள்வதற்கான வாய்ப்பு மிக மிகக் குறைவே என்ற நிலைப்பாட்டை அமெரிக்க அரசாங்கம் எடுத்துள்ளது. 

வேற்றுலக நுண்ணறிவு உயிரினத்தின் தாக்கம் நம் மீது எந்த அளவுக்கு இருக்கும் எனக் கூற இயலாது. அவர்கள் நம்மை விட அறிவியல் வளர்ச்சியில் மிக முன்னேறி இருப்பார்களேயானால், நம்மைப் போல் ஒரு விலங்கு இனமாக இல்லாமல், ஒரு வேளை, கணிப்பொறிக்குள் இயங்கும் இனமாக இருக்கலாம். அவர்கள் நம்மிடம் தொடர்பு கொள்ள மின் காந்த அலைகள், நேர் முகச் செயல் வடிவங்கள், அவர்கள் உலகத்தில் படைத்த கருவிகள் ஆகிய எதைப் பயன்படுத்தினாலும், அதன் இறுதி முடிவு என்னவாகும் என்று அறுதியிட்டுக் கூற இயலாது.

ஒரு சிலர் வானில் பார்த்ததாகக் கூறும் பறக்கும் தட்டுகள் (UFO) வேற்றுலக நுண்ணறிவு உயிரினங்கள் அனுப்பியதாகவும் இருக்கலாம் என்றும் கருதப் படுகின்றது.


</doc>
<doc id="424955" url="https://ta.wikipedia.org/wiki?curid=424955" title="அஞ்செட்டி வட்டம்">
அஞ்செட்டி வட்டம்

அஞ்செட்டி வட்டத்தை உருவாக்க தேன்கனிக்கோட்டை வட்டத்தில் இருந்து தொட்டமஞ்சு, நாட்றாம்பாளையம், அஞ்செட்டி கிழக்கு, அஞ்செட்டி மேற்கு, மாடக்கல், கோட்டையூர், உரிகம், தக்கட்டி, மஞ்சுகொண்டப்பள்ளி, ஆகிய 9 வருவாய் கிராமங்கள் ஒதுக்கப்பட்டன. மேலும் பெரிய வருவாய் கிராமங்களான அஞ்செட்டி கிழக்கில் இருந்து சீங்கோட்டை, அஞ்செட்டி மேற்கில் இருந்து வண்ணாத்திப்பட்டி, தொட்டமஞ்சுவில் இருந்து கொடகரை, நாறாறாம்பாளையத்தில் இருந்து கேரட்டி, கோட்டையூரில் இருந்து, அத்திலத்தம், மாடக்கல்லில் இருந்து கரடிக்கல் என 6 வருவாய் கிராமங்கள் பிரிக்கப்பட்டுள்ளன. இவற்றுடன் மொத்தம் 15 வருவாய் வட்டங்கள் சேர்ந்ததாக அஞ்செட்டி வட்டம் செயல்படுகிறது.



</doc>
<doc id="424957" url="https://ta.wikipedia.org/wiki?curid=424957" title="ஆனைமலை வட்டம்">
ஆனைமலை வட்டம்

இந்த வட்டத்தின் தலைமையகமாக ஆனைமலை உள்ளது. 2018 திசம்பர் 13 அன்று பொள்ளாச்சி வட்டத்தை சீரமைத்து இந்த வட்டம் உருவாக்கப்பட்டது. இந்த வட்டமானது ஆனைமலை, மார்ச்சி நாயக்கன் பாளையம், கோட்டூர் ஆகிய மூன்று குறுவட்டங்களையும், 31 வருவாய் கிராமங்களையும் கொண்டது]] 


</doc>
<doc id="424960" url="https://ta.wikipedia.org/wiki?curid=424960" title="தட்சசீலப் பல்கலைக் கழகம்">
தட்சசீலப் பல்கலைக் கழகம்

தட்சசீலப் பல்கலைக் கழகம் (Takshashila University) கிமு ஆறாம் நூற்றாண்டிற்கு, கிமு ஏழாம் நூற்றாண்டிற்கும் இடையே, தற்கால பாகிஸ்தான் நாட்டின் பண்டைய காந்தார நாட்டின் தலைநகரான தக்சசீலா நகரத்தில் நிறுவப்பட்ட உலகின் முதல் பல்கலைக்கழகம் ஆகும். அர்த்தசாஸ்திரம் எனும் அரசியல் நூல் எழுதிய சாணக்கியர் இப்பல்கலைக்கழத்தின் ஆசிரியாக இருந்தவர். சந்திரகுப்த மௌரியர், இப்பல்கலைக்கழகத்தின் ஆசிரியர் சாணக்கியரிடம் அரசியல் மற்றும் போர்க்கலை பயின்றவர் என்பது குறிப்பிடத்தக்கது. 

பதினாறு வயதிற்கு மேற்பட்ட மாணவர்கள் இப்பல்கழகத்தில், வேதங்கள், ஆயுர்வேத மருத்துவம், அரசியல், தத்துவம், சட்டம், தருக்கம், போர்க் கலை, கணிதம், வானவியல், உள்ளிட்ட ஆயகலைகள் பதினாறும் பயிற்றுவிக்கப்பட்டது.

பரத கண்டம் முழுவதிலிருந்தும், மாணவர்கள் குறிப்பாக சத்திரியர்கள், வைசியர்கள் மற்றும் அந்தணர்கள் தக்சசீலா பல்கலைக் கழகத்தில் குருகுலம் முறையில் கல்வி பயின்றனர். இப்பல்கலைக்கழகத்தில் மாணவர்களுக்கு கட்டணமின்றி கல்வி பயிலப்பட்டது. 

அசோகர் காலத்தில் தக்சசீலத்தில் பல பௌத்த விகாரைகள் நிறுவப்பட்டு, விரிவாக்கம் அடைந்த இப்பலைக்கழகத்தில் பௌத்த சாத்திரங்களும் பயிற்றுவிக்கப்பட்டது.

நடு ஆசியாவின் நாடோடி ஹெப்தலைட்டுகள் தக்சசீலத்திலத்தின் பல பௌத்த விகாரைகளையும், கட்டிடங்களையும் இடித்தனர்.

தற்கால பாகிஸ்தான் நாட்டின் ராவல்பிண்டி நகரத்திலிருந்து 20 மைல் தொலைவில் பண்டைய தக்சசீலத்தில் இப்பல்கலைக்கழகம் அமைந்திருந்தது.




</doc>
<doc id="424964" url="https://ta.wikipedia.org/wiki?curid=424964" title="மகாநந்தி">
மகாநந்தி

மகாநந்தி (Mahanandin) வட இந்தியாவின் மகத நாட்டை ஆண்ட சிசுநாக வம்சத்தின் இறுதி அரசன் ஆவார். இவரது மகன் மகாபத்ம நந்தன் மகதத்தில் நந்த வம்சத்தை நிறுவியர் ஆவார்.

சிசுநாக வம்சத்தின் 9-வது மன்னராக நந்தி வர்தனனையும், அவரது மகன் மகாநந்தியை பத்தாவதும் மற்றும் இறுதி மன்னராக "புராணங்கள்" கூறுகிறது சிசுநாக வம்சத்தின் மகாநந்திக்கும், கீழ் குலப்பெண்ணுக்கும் பிறந்த மகாபத்ம நந்தன் என்பவர், தனது தந்தையான மகாபத்ம நந்தனைக் கொன்று, மகத நாட்டைக் கைப்பற்றி, நந்த வம்சத்தின் ஆட்சியை நிறுவினார்.



</doc>
<doc id="424966" url="https://ta.wikipedia.org/wiki?curid=424966" title="கைசிக புராண நாடகம்">
கைசிக புராண நாடகம்

கைசிக புராணம் என்பது துவாதசி நாளின் மகிமையை சொல்லக்கூடியது ஆகும். கைசிகம் என்பது ஒருவகைப் பண். இதை வராக அவதாரத்தில் பூமாதேவிக்கு வராகப் பெருமாள் அருளியதாக தொன்ம வராலாறுகள் கூறுகின்றன. திருநெல்வேலி மாவட்டம் நாங்குநேரி அருகேயுள்ள திருக்குறுங்குடி திருவடிவழகிய நம்பித் திருக்கோயிலில் நம்பிபெருமாள் மீது பக்திகொண்ட பாணர் குலத்தைச் சேர்ந்த மாதங்கன் என்ற பக்தரின் இறைப்பற்றைக் கூறுவதுதான் இந்தக் கைசிக புராணம். 

இந்த புராணத்தை 500 ஆண்டுகளுக்கு முன்பு சங்கரக்கம்பர், நாராயணன், குறுங்குடி காந்தம்மாள் போன்றோர் நாடக வடிவில் இயற்றி நடித்து வந்தனர். காலமாற்றத்தில் இந்த நாடகம் அழிந்துவிட்ட நிலையில், டிவிஎஸ் குடும்பத்தைச் சேர்ந்த நாட்டிய வல்லுநரான அனிதா ரத்னத்தின் முயற்சியால் மறைந்த பேராசிரியர் ராமானுஜம் ஏற்பாட்டில் புத்துருவாக்கம் செய்யப்பட்டது. இதன்பிறகு திருக்குறுங்குடி அழகிய நம்பித் திருக்கோயிலில் கார்த்திகை மாத்த்தில் வரும் சுக்லபட்ச வளர்பிறை கைசிக ஏகாதசி முடிந்த துவாதசி நாளில் 18 ஆண்டுகளாக இந்த இந்த நாட்டிய நாடகம் நடத்தப்பட்டு வருகிறது.


</doc>
<doc id="424970" url="https://ta.wikipedia.org/wiki?curid=424970" title="வில்லிவாக்கம் அமிர்தவல்லித் தாயார் உடனுறை சௌமிய தாமோதரப் பெருமாள் கோயில்">
வில்லிவாக்கம் அமிர்தவல்லித் தாயார் உடனுறை சௌமிய தாமோதரப் பெருமாள் கோயில்

அமிர்தவல்லித் தாயார் உடனுறை சௌமிய தாமோதரப் பெருமாள் கோயில் என்பது தமிழ்நாட்டில் சென்னை, வில்லிவாக்கத்தில் அமைந்துள்ள ஒரு கிருட்டிணன் கோயிலாகும்.
யசோதை தன் மகன் கிருஷ்ணனை வெளியில் செல்லாதபடி இடுப்பில் கயிறால் கட்டி அதை உரலில் கட்டிவைத்தாள். ஆனாலும் கிருஷ்ணன் உரலையும் சேர்த்து இழுத்துச் சென்று இரண்டு அசுரர்களுக்கும் விமோசனம் கொடுத்தான். இ்வாறு கயிற்றால் கட்டும்போது கயிறு அழுத்தியதால் கிருஷ்ணனின் வயிற்றில் தழும்பு ஏற்பட்டது. எனவே, கிருஷ்ணன் தாமோதரன் என அழைக்கப்படுகிறான். ‘தாமம்’ என்றால் கயிறு, ‘உதரம்’ என்றால் வயிறு என்று பொருள். அழகாக, புன்னகை ததும்பக் காட்சி தருவதால் ‘சௌமிய’ தாமோதரப் பெருமாள் என அழைக்கப்படுகிறார்.

வில்வலன், வாதாபி என்னும் இரு அரக்கர்கள் சிவ பக்தர்களைப்போல வேடம் பூண்டு, முனிவர்களை உணவு உண்ண அழைத்துவருவர். வில்வலன் மாய சக்தியால் தன் தம்பியையே உணவாக சமைத்து முனிவர்களுக்கு விருந்தளிப்பான். அவர்கள் சாப்பிட்டு முடித்ததும் வாதாபியை வெளியே வாரச்சொல்லி அழைப்பான். அப்போது, உணவருந்திய முனிவர்களின் வயிற்றைக் கிழித்துக் கொண்டு தம்பி வெளியே குதிப்பான். இதனால் முனிர்கள் இறந்துவிடுவார்கள்.

அகத்தியர் வந்தபோது வில்வலனும் வாதாபியும் வழக்கம்போல் அவரையும் விருந்துக்கு அழைத்தனர். தம்முடைய ஞானக்கண்ணால் அசுரர்களின் சூழ்ச்சியை அறிந்த அகத்தியர், விருந்துண்டதும் தம் வயிற்றைத் தடவி உணவைச் செரிக்கச் செய்துவிட்டார். பின்னர் வில்வலனும் அழிக்கப்பட்டான். இதனால் பிரம்மஹத்தி தோஷத்தைப் பெற்று அதைத் தீர்க்க படிகலிங்கத்தை வழிபட்டு பரிகாரம் அடைந்த தலம் என்று இத்தலம் குறித்து கூறப்படுகிறது. இக்கோயிலில் அருகில் அகத்தீஸ்வரர் ஆலயம் அமைந்துள்ளது.

ஆண்டு தோறும் தமிழ் மாதப் பிறப்பு, அமாவாசை, பெளர்ணமி, திருவோண நட்சத்திரம், ஏகாதசி, திதி ஆகிய நாட்களில் பெருமாளும் தாயாரும் தோட்டத்தில் உலாவந்து, மாலை ஏழு மணிக்கு ஊஞ்சல் சேவையில் பக்தர்களுக்கு அருள்பாலிக்கின்றனர்.


</doc>
<doc id="424973" url="https://ta.wikipedia.org/wiki?curid=424973" title="அயனம்பாக்கம் ஏரி">
அயனம்பாக்கம் ஏரி

அயனம்பாக்கம் ஏரி ("Ayanambakkam Lake") சென்னை மாவட்டத்தில் இடம்பெற்றுள்ள ஏரிகளில் ஒன்றாகும். திருவேற்காட்டிற்கு அருகிலுள்ள அயனம்பாக்கத்தில் அமைந்துள்ளதால் ஏரிக்கு இப்பெயர் சூட்டப்பட்டது. ஏரியின் பரப்பளவு 210 ஏக்கர்கள் ஆகும். சென்னை மாநகராட்சியின் பெருநகரப் பகுதிகள் பலவற்றுக்கு தண்ணீர் வழங்கும் முக்கியமான ஏரிகளுள் அயனம்பாக்கம் ஏரியும் ஒன்றாகும் .


</doc>
<doc id="424979" url="https://ta.wikipedia.org/wiki?curid=424979" title="ஈலியம்-3 அணுக்கரு காந்த ஒத்ததிர்வு">
ஈலியம்-3 அணுக்கரு காந்த ஒத்ததிர்வு

ஈலியம்-3 அணுக்கரு காந்த ஒத்ததிர்வு ("Helium-3 nuclear magnetic resonance") என்பது ஈலியத்தைக் கொண்டுள்ள சேர்மங்களைக் கண்டறிய உதவும் ஒரு பகுப்பாய்வு நுட்பமாகும். ஒரு ஈலியம் அணு அல்லது இரண்டு ஈலியம் அணுக்களை புல்லெரின் போன்ற கூடுகளுக்குள் உறையிட முடியும். இந்தத் தனிமத்தின் அணுக்கரு காந்த ஒத்ததிர்வு நிறமாலை அதை சுற்றியுள்ள கார்பன் கட்டமைப்பின் மாற்றங்களை உணர்வதற்கு ஒரு முக்கியமான ஆய்வாக இருக்க முடியும் . கார்பன்-13 அணுக்கரு காந்த ஒத்ததிர்வைப் பயன்படுத்தி புல்லெரின்களைப் பகுப்பாய்வு செய்தலென்பது மிகவும் நுணுக்கமான வேறுபாடுகளால் சிக்கலானது, ஆனால் எளிமையான, மிகுந்த சமச்சீர் கட்டமைப்புகள் கொண்டது ஆகும். அரிதான ஈலியம்-3 ஐசோடோப்பைப் பயன்படுத்த வேண்டிய அவசியத்தால் இத்தொழில்நுட்பம் கட்டுப்படுத்தப்படுகிறது: பெரும்பாலாக கிடைக்கும் இயற்கையான ஈலியம் என்பது ஈலியம்-4 ஆகும், இதில் அணுக்கரு காந்த ஒத்ததிர்வு கண்டறிதலுக்குப் பொருத்தமான காந்தப் பண்புகள் இல்லை.


</doc>
<doc id="425030" url="https://ta.wikipedia.org/wiki?curid=425030" title="ஒரு ஊர்ல ஒரு ராஜகுமாரி (தொலைக்காட்சித் தொடர்)">
ஒரு ஊர்ல ஒரு ராஜகுமாரி (தொலைக்காட்சித் தொடர்)

ஒரு ஊர்ல ஒரு ராஜகுமாரி என்பது ஜீ தமிழ் தொலைகாட்சியில் ஏப்ரல் 23ஆம் திகதி 2018 முதல் திங்கள் முதல் வெள்ளி வரை இரவு 9:30 மணிக்கு ஒளிபரப்பாகும் ஒரு குண்டான பெண்ணின் குடும்ப பின்னையை கொண்ட தொலைக்காட்சி தொடர். இந்த தொடருக்கான கதை இந்தி மொழி தொடரான "போதோ பஹு" என்ற தொடரிலிருந்து எடுக்கப்பட்டது. 

இந்த தொடரில் ராசாத்தியாக புதுமுக நடிகை அஸ்வினி நடிக்கிறார், அவரது தாய் செண்பகவல்லியாக சபீதா ஆனந்த் நடிக்கிறார், ராசாத்தி கணவர் இனியனாக புதுமுக நடிகர் வசந்த் நடிக்கிறார். ஆர்.தேவேந்திரன் இந்த தொடரை இயக்குகிறார்.

ராசாத்தி என்ற பெண், குண்டாக இருப்பதால் விமர்சனங்களைச் சந்திக்கிறார். பிறகு அவர் இனியன் என்ற கபடி போட்டியாளரை மணந்து கொள்கிறார். இவர்கள் இருவரின் வாழ்க்கையை மையமாகக் கொண்டது இத்தொடர் ஆகும். 


இந்த தொடர் மலையாளம் மொழியில் 'சுவாதி நச்சத்திர சோதி' என்ற பெயரில் மறுதயாரிப்பு செய்யப்பட்டு ஜீ கேரளம் தொலைக்காட்சியில் நவம்பர் 26, 2018ஆம் ஆண்டு முதல் திங்கள் முதல் சனி வரை இரவு 7:30 மணிக்கு ஒளிபரப்பாகிறது.



</doc>
<doc id="425034" url="https://ta.wikipedia.org/wiki?curid=425034" title="போரான் குறைபாடு (மருத்துவம்)">
போரான் குறைபாடு (மருத்துவம்)

போரான் குறைபாடு ("Boron deficiency") என்பது போரான் பற்றாக்குறை காரணமாக விலங்குகளுக்கு வரும் ஒரு நோயாகும். இப்பற்றாக்குறையால் பன்றிகளுக்கு எலும்பு மற்றும் குருத்தெலும்பில் நோய்பாதிப்பு உண்டாகிறது. மில்லியனுக்கு 50 பகுதிகள் அளவு போரானை உணவுடன் சேர்த்துக் கொடுத்தால் இந்நோயைக் குணப்படுத்தவியலும் என்று 2005 ஆம் ஆண்டு ஆலேன் டி லிமேன் பன்றி மாநாட்டில் இ.வேயின் யான்சன் மற்றும் பலர் தெரிவித்தனர். மனிதர்கள் மற்றும் விலங்குகளுக்கு தேவைப்படும் போரானின் அளவு குறித்த மதிப்பீடுகள் இன்னும் உறுதிப்படுத்தப்படாமல் உள்ளது. 



</doc>
<doc id="425064" url="https://ta.wikipedia.org/wiki?curid=425064" title="கார்பன் கிரகம்">
கார்பன் கிரகம்

கார்பன் கிரகம் ("Carbon planet") என்பது கருத்தியல் நிலையில் உள்ள ஒரு கோளாகும். இக்கோளில் ஆக்சிசனை (அணு எண்=8) விட கார்பன் (அணு எண்=6) அதிகமாக இருக்கும் . பிரபஞ்சத்தில் காணப்படும் தனிமங்களின் நிறையளவில் கார்பன் நான்காவது இடத்தைப் பிடித்துள்ளது. ஐதரசன், ஈலியம், ஆக்சிசன் என்பவை முறையே முதல் மூன்று இடங்களைப் பிடித்த தனிமங்களாகும். 

2005 ஆம் ஆண்டில் மார்க் குச்நெர் மற்றும் சாரா சீகர் ஆகியோர் "கார்பன் கிரகம்" என்ற சொற்றொடரை உருவாக்கினர். கார்பன் நிறைந்த உள்ளகத்துடன் வியாழன் கோள் உருவாகியுள்ளது என்ற காத்ரினா லோடெர்ட்டின் ஆலோசனையைப் பின்பற்றி இவ்விருவரும் இந்த கிரகத்தைப் பற்றிய ஆய்வுகளை மேற்கொண்டனர். பெக்லெய் & கேமரான் 1987 என்ற கிரகமும் ஆக்சிசனைக்காட்டிலும் அதிக விகிதத்தில் கார்பன் கொண்ட கிரகமென்று முன்னதாக மேற்கொள்ளப்பட்ட ஆய்வுகள் தெரிவிக்கின்றன . மாதிரி கோளியக்க விண்மீன்சூழ் தட்டுகளில் கார்பன் அதிகரித்தும் ஆக்சிசன் குறைந்தும் இருப்பின் கார்பன் கிரகங்கள் உருவாக முடியும். அவை பூமி, செவ்வாய், வெள்ளி ஆகிய கிரகங்களிலிருந்து மாறுபட்டு வளர்கின்றன. பெரும்பாலும் சிலிக்கன்-ஆக்சிசன் சேர்மங்களால் இவை ஆக்கப்படுகின்றன. இந்த கோட்பாடு நியாயமான விஞ்ஞான கருத்துக்களினால் கட்டமைக்கப்பட்டு ஆதரவையும் பெற்றுள்ளது . வெவ்வேறு வகையான கிரக அமைப்புகள் வெவ்வேறு வகையான கார்பன்-ஆக்சிசன் விகிதங்களைக் கொண்டிருக்கின்றன, சூரிய மண்டலத்திலுள்ள புவியியல் கிரகங்கள் ஆக்சிசன் கிரகங்கள் என்ற கோட்பாட்டுக்கு நெருக்கமாக உள்ளன. 

55 கேங்கிரி இ என்ற வெளிக்கோள் கார்பன் கிரகத்திற்கு சாத்தியமான ஓர் உதாரணமாக்க் கருதப்படுகிறது.

இத்தகைய கிரகம் ஒருவேளை அறியப்பட்ட புவி கிரகங்கள் போல ஓர் இரும்பு அல்லது எஃகு மிகுந்த உள்ளகத்தைக் கொண்டிருக்கும். . சிலிக்கான் கார்பைடு மற்றும் தைட்டானியம் கார்பைடு ஆகியன இதைச்சுற்றியும், கிராபைட்டு வடிவில் கார்பன் இதன்மேல் ஓர் அடுக்காகவும் உருவாகியிருக்கும். ஒருவேளை போதுமான அழுத்தம் இருந்தால் சில கிலோமீட்டர் தடிமன் கொண்ட வைரக்கீழடுக்குப் படிவும் இருக்கலாம். எரிமலை வெடிப்புகளின்போது உள்ளகத்திலிருந்து வைரங்கள் மேற்பரப்பில் உமிழப்படுவதற்கும் சாத்தியம் உள்ளது. இதன் விளைவாக வைரங்கள் மற்றும் சிலிகான் கார்பைடுகள் மலைகள் வடிவிலும் அங்கு இருக்க்க்கூடும். நிலக்கரித்தார் மீத்தேன் போன்ற உறைந்த அல்லது நீர்மநிலை ஐதரோகார்பன்கள் மற்றும் கார்பனோராக்சைடு முதலியவற்றால் மேற்பரப்பு ஆக்கப்பட்டிருக்கும் . கோட்பாட்டளவில் ஒரு வானிலை சுழற்சி என்பதும் கார்பன் கிரகங்களில் சாத்தியம் ஆகும், சராசரியாக மேற்பரப்பு வெப்பநிலையானது 77 ° செல்சியசிற்கும் கீழே இருக்கும். 

எனினும் கார்பன் கிரகங்கள் அநேகமாக தண்ணீர் இல்லாத கிரகங்களாக இருக்கும். அங்கு தண்ணிரை உருவாக்கவும் இயலாது. ஏனெனில் வால்மீன்கள் அல்லது எரிமலைகளால் வழங்கப்படும் ஆக்சிசன் மேற்பரப்பில் உள்ள கார்பனுடன் வினைபுரியும். கார்பன் டை ஆக்சைடு அல்லது கார்பன் மோனாசைடு போன்றவற்றுடன் கார்பன் பனிப்புகை குறிப்பிடத்தக்க அளவில் அங்குள்ள வளிமண்டலத்தில் நிறைந்திருக்கும். 

கார்பன் கிரகங்களில் நீர் கிரகங்களில் உள்ளதைப் போன்ற விட்ட அளவிற்கு சிலிக்கேட்டு இருக்கும் என்று கணிக்கப்பட்டுள்ளது. அவற்றை வேறுபடுத்தி காண்பதற்கும் கடினமாக இருக்கும் . பூமியிலுள்ள நிலவியல் அம்சங்களுக்குச் சமமான தோற்றங்கள் அங்கு இருக்கலாம் ஆனால் வெவ்வேறு இயைபுகளுடன் உட்கூறுகள் கலந்திருக்கும். உதாரணமாக ஆறுகளில் எண்ணெய் ஓடலாம். 350 கெல்வினுக்கும் கீழான வெப்பநிலை இருந்தால் வாயுக்கள் ஒளிவேதியியல் வினைகளுக்கு உட்பட்டு நீண்டசங்கிலி ஐதரோ கார்பன்கள் உருவாகியிருக்கும். இவை அங்குள்ள தரைப்பகுதியில் மழையாகப் பொழியலாம். 

2011 ஆம் ஆண்டில் நாசா புவிக் கோள் காட்டி என்ற விண்வெளிப் பயணத்திட்டத்தை இரத்து செய்தது, இது அப்பிள் விண்வெளித் தொலைநோக்கியைவிட மிகப்பெருமளவிலான ஓர் ஆய்வுக்கூடமாக இருந்தது, அத்தொலை நோக்கி இது போன்ற கார்பன் கிரகங்களை கண்டுபிடித்துவிடும். கார்பன் கிரக நிறமாலைக் கற்றைகளில் தண்ணீர் இருக்காது ஆனால் கார்பன் சார்ந்த கார்பனோராக்சைடு போன்ற பொருட்கள் காணப்படும். 

பி.எசு.ஆர் 1257+12 எனப்படும் பல்சார் எனப்படும் துடிவிண்மீனில் கார்பன் கிரகங்கள் இருக்கலாம். கார்பன் உற்பத்தி செய்யும் விண்மீன் தகர்ந்ததால் இவை உருவாகியிருக்கலாம். 
சூரியமண்டலத்தைக் காட்டிலும் அதிக கார்பன்:ஆக்சிசன் விகித அளவுள்ள நட்சத்திரங்கள் கொண்ட பால்வீதியைச் சுற்றிவரும் அண்ட ஈர்ப்புமையம் அல்லது விண்மீன் கோளத்தொகுதிக்கு அருகாமையில் கார்பன் கிரகங்கள் அமைந்திருக்கும். பழைய நட்சத்திரங்கள் இறக்க நேர்ந்தால் அவை அதிக அளவு கார்பனை கக்குகின்றன. காலப்போக்கில் அதிக நட்சத்திரங்கள் இறந்து கார்பன் மற்றும் கார்பன் கிரகங்களின் செறிவு அதிகரிக்கும் . 
2012 ஆம் ஆண்டில் 55 கேங்கிரி இ என்ற வெளிக்கோளில் ஒரு கார்பன் கிரகமாக கருதப்படுவதற்கான தடயங்கள் புலப்பட்டன. இது பூமியின் நிறையைக் காட்டிலும் எட்டு மடங்கு அதிகமான நிறையும் இரண்டு மடங்கு அதிக ஆரமும் கொண்டதாகும். 2,150 ° செல்சியசு (3,900 ° பாரன்கீட்டு) வெப்ப கிரகம் தண்ணீர் மற்றும் கருங்கல்லுக்குப் பதிலாக கிராபைட்டு மற்றும் வைரத்தால் மூடப்பட்டிருக்கும் என்று ஆய்வுகள் குறிக்கின்றன. ஒவ்வொரு 18 மணி நேரத்திற்கு ஒரு முறை நட்சத்திரம் 55 கேங்கிரி இ நட்சத்திரத்தைச் சுற்றிவருகிறது . 

நுண்ணொடி பல்சார் பி.எசு.ஆர் யே 1719-1438 என்ற துடிவிண்மீன் ஒரிரட்டை துணை விண்மீனைக் கொண்டிருந்திருக்கலாம். அது மிகச்சிறிய கிரகமாக சிதைந்து அதிகமான திண்ம வைரத்தாலான கிரகமாக மாறியிருக்குமென ஆத்திரேலியாவிலுள்ள சிவைன்பர்ன் தொழிநுட்ப பல்கலைக்கழகத்தைச் சேர்ந்த மேத்யூ பெய்ல்சு மற்றும் அவருடைய குழுவினர் 2011 ஆம் ஆண்டில் தெரிவித்தனர். ஒரு சிறிய துணை கிரகம் பல்சாரைச் சுற்றியபடி இருக்க வேண்டும் என்றும் அது ஓர் ஈர்ப்பு கணிசமான இழுசக்தியை அளித்திருக்க வேண்டும் என்றும் அவர்கள் கண்டறிந்தனர். 60000 கிலோமீட்டர் விட்டம் அல்லது பூமியைக்காட்டிலும் 5 மடங்கு பெரிய அளவுடன் ஒரு சிறிய கிரகமாக அது இருந்திருக்கும் என்று மேலும் தொடர்ந்த ஆய்வுகள் கருத்து தெரிவித்தன. வியாழன் கிரகத்தைக் காட்டிலும் சற்று அதிகமான நிறையை அது கொண்டிருந்ததாகவும் குழுவினர் தெரிவித்தனர். கார்பன் மற்றும் ஆக்சிசனால் ஆகிய கிரகம் இது என்பதற்கு ஆதாரமாக கிரகத்தின் அதிக அடர்த்தி அவர்களுக்குச் சான்றாக அமைந்தது. இதையே அவர்கள் படிக வடிவ தனிமங்களாக பரிந்துரைத்தனர் . 

இருப்பினும், இந்த "கிரகம்" ஓர் ஆவியான வெள்ளைக் குறுமீனின் எச்சம் என்று கூறப்படுகிறது. மேலும் இக்கிரகம் அக்குறுமீனின் எஞ்சியுள்ள உள்ளகம் மட்டுமே என்றும் கருதப்படுகிறது. கிரகம் தொடர்பான சில வரையறைகளின்படி, இது ஒரு கிரகமாக தகுதிபெறாது. ஏனெனில் இது ஒரு நட்சத்திரமாக உருவாகிறது . 

பழுப்புக் குறுமீனை சுற்றியுள்ள கிரகங்கள் நீரறற கார்பன் கிரகங்களாக இருக்கலாம். 


</doc>
<doc id="425072" url="https://ta.wikipedia.org/wiki?curid=425072" title="உடலியக்கவியல்">
உடலியக்கவியல்

உடலியக்கவியல் (ஆங்கிலம்:kinesiology) என்பது மனித உடலியக்கம், மற்ற உயிர்களின் உடலியக்கம் அல்லது அசைவுகளைப் பற்றிய அறிவியல் படிப்பு ஆகும். இச்சொல் கிரேக்க மொழி kínēsis என்பதில் இருந்து வந்தது இதன் விளக்கம் அசைவு என்பதாகும்.(ஆங்கிலம்-kínēsis-to move and -λογία -logia-study). உடலியக்கவியல் என்பது உடலியங்கியல், உயிர்விசையியல் மற்றும் உளவியல் சார்ந்த இயக்கத்தின் இயக்கவியல் கொள்கைகள் மற்றும் அசைவுகளின் வழிமுறைகளாகும்.

இதன் மூலம் ஒரு கூட்டு பயிற்சி அளிக்கப்பட்டு மூளை நரம்பு மண்டல பாதிப்புக்குள்ளான நபரின் மூட்டு அசைவு மற்றும் தசை பலம் முன்னேற்றம் நல்ல முறையில் கொண்டுவரப்படுகிறது. இதுமட்டும் அல்லாமல் இருதய இயக்கம், நுரையீரல் சுவாச பணிகள், உடல் வளர்ச்சிதை மாற்றம், குருதி சுழற்சி ஆகியன சீராக்கப்படுகிறது.


</doc>
<doc id="425088" url="https://ta.wikipedia.org/wiki?curid=425088" title="உத்யோக் ஆதார்">
உத்யோக் ஆதார்

உத்யோக் ஆதார் (Udyog Aadhar) என்பது இந்திய அரசினால் வழங்கப்பட்ட 12 இலக்கங்கள் கொண்ட தனித்துவ அடையாள எண் ஆகும். இதனை இந்திய அரசின் சிறு, குறு மற்றும் நடுத்தர முனைவக அமைச்சகமானது இந்தியாவில் உள்ள சிறு மற்றும் நடுத்தர முனைவகத்திற்காக வழங்கியுள்ளது. மேலும் இது வணிகத்திற்கான ஆதார் எனவும் அழைக்கப்படுகிறது. சூலை, 2018 அன்றைய நிலவரப்படி 48 இலட்சத்திற்கும் அதிகமான சிறு, குறு மற்று நடுத்தர முனைவகங்கள் இதில் பதிவு செய்யப்பட்டுள்ளன.

செப்டம்பர், 2015 இல் இந்திய அரசின் சிறு, குறு மற்றும் நடுத்தர முனைவக அமைச்சகமானது சிறு, குறு மற்றும் நடுத்தர முனைவக அமைச்சக முன்னேற்றச் சட்டம் 2006 இன் கீழ் இந்த உத்யோக் ஆதார் திட்டத்தினை அறிமுகப்படுத்தியது. உத்யோக் ஆதார் திட்டத்தில் பதிவு செய்வது இலவசமாகும்.




</doc>
<doc id="425099" url="https://ta.wikipedia.org/wiki?curid=425099" title="மின் பாடசாலை">
மின் பாடசாலை

மின் பாடசாலை (EPathshala) என்பது இந்திய அரசின் மனிதவள மேம்பாட்டு அமைச்சகம் (இந்தியா) மற்றும் தேசிய கல்வி ஆராய்ச்சி மற்றும் பயிற்சிக் குழுவினால் நவம்பர், 2015 ஆம் ஆண்டில் துவங்கப்பட்ட ஒரு இணையவாசல் ஆகும். இந்த இணையவாசலானது ஆசிரியர்கள், மாணவர்கள், பெற்றோர்கள், ஆராய்ச்சியாளர்கள் மற்றும் கல்வியாளர்கள் ஆகியோருக்கு கல்வி தொடர்பான வளங்களை வழங்குகிறது. மேலும் இது வலைத்தளம், ஆண்ட்ராய்டு இயங்குதளம் ,ஐஓஎஸ் மற்றும் மைக்ரோசாப்ட் விண்டோசு ஆகிய தளங்களில் செயல்படுகிறது. மேலும் இதில் உள்ள கல்வி வளங்கள் ஆங்கிலம், இந்தி மற்றும் உருது ஆகிய மொழிகளில் உள்ளது.

இந்த இணையவாசலின் மூலமாக மாணவர்கள் தங்களுக்குத் தேவையான கல்வி வளங்களை நூல் (எழுத்துப் படைப்பு), ஒலி, நிகழ்படம் ,பருவ வெளியீடுகள் , அச்சு எடுப்பதற்குகந்த மற்றும் அச்சு எடுக்க இயலாத வங்களாக பதிவேற்றம் மற்றும் பதிவிறக்கம் செய்ய இயலும். 

அதிகாரப்பூர்வ வலைத்தளம்

</doc>
<doc id="425101" url="https://ta.wikipedia.org/wiki?curid=425101" title="மனித சுவாசநுண்குழல் அழற்சி வைரசு">
மனித சுவாசநுண்குழல் அழற்சி வைரசு

மனித சுவாசநுண்குழல் அழற்சி வைரசு ("Human respiratory syncytial virus") என்பது சுவாசப் பாதையில் தொற்று நோயை உருவாக்கும் ஒரு பலவணு வைரசு ஆகும். கீழ்சுவாசப் பாதையில் பாதிப்பை உண்டாக்கும் இவ்வைரசு குழந்தைகளையும் சிறுவர்களையும் பெருமளவில் பாதிப்புக்கு உள்ளாக்கி மருத்துவமனைக்கு கொண்டுவந்து வந்துவிடுகிறது. 35 வாரங்களுக்குக் குறைவான காலம் கருவிலிருந்துவிட்டு குறை பிரசவத்தில் பிறந்த குழந்தைகளுக்கு இந்நோய்த் தொற்று தாக்காமல் இருக்க முற்காப்பு மருத்துவமாக பாலிவிசுமாப் என்ற ஒரு செல்நோய் எதிரணு கொடுத்து சிகிச்சையளிக்கப்படுகிறது. பிறவி இதய குறைபாடுகள் அல்லது நுரையீரல் பாதிப்புகள் உடைய குழந்தைகள் மற்றும் பொருத்தமற்ற அல்லது குறையுடன் கூடிய மூச்சுக்குழாய் உள்ளவர்களுக்கும் உடலில் எதிர்ப்பாற்றல் குறைவாக உள்ளவர்களுக்கும் சுவாச நுண்குழல் அழற்சி நோய்கள் ஏற்படலாம். நோய் பாதிப்பைக் குணப்படுத்தும் மருந்துகள் இன்னும் கண்டுபிடிக்கப்படவில்லை என்றாலும் நோய் அறிகுறிகளை கட்டுப்படுத்தும் மருந்துகள் கண்டுபிடிக்கப்பட்டுள்ளன. சுவாச மண்டலத்தை இந்த வைரசு தாக்கும் என்பதால் செயற்கை ஆக்சிசன் கொடுக்கப்பட வேண்டிய அவசியம் ஏற்படலாம். 

பெரும்பாலும் குளிர் மற்றும் மழைக்காலத்தில்தான் இந்த வைரசு பாதிப்பு ஏற்படுகிறது.
அமெரிக்காவில் 60% குழந்தைகள் அவர்களது முதல் சுவாச நுண்குழல் அழற்சி வைரசு தொற்றுப் பருவத்திலேயே பாதிக்கப்படுகின்றனர் . கிட்டத்தட்ட இரண்டு அல்லது மூன்று வயதுக்குட்பட்ட அனைத்து குழந்தைகளும் இந்த வைரசால் பெரும்பாலும் தாக்கப்படுகிறார்கள் . இவ்வாறு பாதிப்புக்கு உள்ளான குழந்தைகளில் 2 முதல் மூன்று சதவீதக் குழந்தைகளுக்கு இந்நோய் தீவிரமடைந்து மூச்சு நுண்குழலற்சி நோயாக மாறுகிறது . இவ்வைரசு பாதிப்பு தனியாகவோ அல்லது பிற வைரசு பாதிப்புகளுடன் சேர்ந்தோ பாதுகாப்பளிக்கும் நோய் எதிர்ப்பு சக்தியைத் தூண்டி அடிக்கடியும் பலமுறையும் பாதிப்பை உண்டாக்கும். சில குழந்தைகளுக்கு ஒருமுறை வைரசு தொற்று ஏற்பட்ட காலத்திலேயே விட்டுவிட்டு பலமுறை இந்நோய் பாதிப்பு ஏற்படலாம். சிலருக்கு சுவாசநுண்குழல்கள் சுருங்கி மூச்சுத்திணறல் ஏற்பட்டு அபாயநிலையை அடையும் நிலையும் ஏற்படலாம். ஒவ்வொரு ஐந்து முதல் ஏழு ஆண்டுகளுக்கு ஒரு முறை சிறுவர்கள் இந்நோய் பாதிப்புக்கு உள்ளாவதும் உண்டு.
தொற்று பாதிக்கப்பட்டு அறிகுறிகள் தோன்ற 4 முதல் 5 நாட்கள் வரை ஆகலாம். பெரியவர்களுக்கு தோன்றும் அறிகுறிகள் மிகக் குறைவாகவே வெளிப்படுகிறது. அவை சாதாரண சலதோசம் முதல் இலேசான காய்ச்சல் வரை வேறுபடுகிறது. உடலுக்குள் புகுந்த வைரசு நேரடியாக நுரையீரலைச் சென்றடைகிறது. அங்குள்ள சுவாச நுண்குழல்களுக்குள் சென்று அழற்சியை, வீக்கத்தை உண்டாக்குகிறது. இதனால் காய்ச்சல் மூக்கு ஒழுகல், சளி, இருமல் போன்றவை இருக்கும். சில அமெரிக்க்க் குழந்தைகளுக்கு நிமோனியா காய்ச்சல் வரைகூட ஏற்படுத்துகிறது. அரிதாக மரணம் கூட ஏற்படுவதுண்டு. நோய் எதிர்ப்புசக்தி குறைந்தவர்கள் மற்றும் குறைபிரசவத்தில் பிறந்த குழந்தைகள் ஆகியோருக்கு இத்தகைய மரணம் சம்பவிக்கலாம். பசியின்மையும் காய்ச்சலும் பொதுவான அறிகுறிகளாகும்.

மூச்சுத் திணறலும் ஆத்துமாவும் இந்நோய்த்தாக்கத்தின் முதல் ஐந்து மாதங்களில் ஏற்படும் பொதுவான விளைவுகளாகும் . இந்நோய் பாதிப்பதால் ஆத்துமா நோய் உண்டாகிறதா அல்லது ஆத்துமா நோய் முன்னெடுக்கப்பின்னர்தான் ஆத்துமா நோய் திவிரமடைகிறதா என்பது தீர்மானிக்கப்படவில்லை.

உடலுக்குள் புகுந்த வைரசின் அடைகாக்கும் காலம் 2-8 நாட்கள் ஆகும், ஆனால் வழக்கமாக இது 4-6 நாட்கள் வரை இருக்கும். 
ஒருவரிடமிருந்து மற்றவருக்கு நேரடித் தொடர்பு மூலம் அல்லது பாதிக்கப்பட்டவர் பயன்படுத்திய பொருள்களின் மூலம் இவ்வைரசு எளிதில் பரவுகிறது, புகும் இடத்தைப்பொறுத்து அரைமணி நேரம் முதல் ஐந்துமணி நேரம் வரை வாழும் தகைமையைப் பெற்றுள்ளது . சிறுவர் பராமரிப்பு வசதியில்லாத இடங்களில் குறுகிய காலத்திற்குள் குழந்தைக்கு குழந்தை விரைவாக தொற்றுகிறது .

சுவாச நுண்குழல் அழற்சி வைரசு சிம்பான்சி கோரிசா வைரசு போன்ற வைரசாகும் குரங்குகளிடமிருந்து இது மனிதர்களுக்குப் பரவுகிறது. எனினும் மனிதர்களிடம் இருந்து குரங்குகளுக்கு அனுப்பப்படுவது மிகவும் பொதுவானது ஆகும். மாடுகள், செம்மறி மற்றும் ஆடுகளிலிருந்தும் இந்த வைரசு மீட்டெடுக்கப்பட்டுள்ளது, ஆனால் இவை பரவலாக்கத்தின் முக்கிய திசையாக கருதப்படுவதில்லை, வைரசு எந்த விலங்கினிட்த்தும் தேங்கியிருப்பதாக அறியப்படவில்லை.



</doc>
<doc id="425103" url="https://ta.wikipedia.org/wiki?curid=425103" title="வெளிக்காவும் நரம்பு">
வெளிக்காவும் நரம்பு

வெளிக்காவும் நரம்பு (ஆங்கிலம்: Efferent nerve fiber) என்பது இயக்கு நரம்பு ஆகும். வெளிக்காவும் நரம்புகள் இவையே மைய நரம்புத் தொகுதியிலிருந்து சமிக்ஞைகளை செயற்படு உறுப்புகளில் இருக்கும் இயக்க நரம்பணுக்களுக்குக் (ஆங்கிலம்: Motor neurons) கடத்தும் நரம்புகள். எடுத்துக் காட்டாக மைய நரம்புத் தொகுதியிலிருந்து ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும். 

பெரு மூளை புறணி இயக்கு பகுதியில் இருந்து இயக்க நரம்பணு உருவாக்கிய மின் அலைகளை வெளிக்காவும் நரம்பு இழை மூலம் சமிக்ஞைகளை முள்ளந்தண்டு வடம் மற்றும் உடலுறுப்புகளுக்கு எடுத்துச்செல்கிறது. அதாவது இயக்க நரம்பணுக்கள் பெரு மூளையின் இயக்கு புறணி, முள்ளந்தண்டு வடம் மற்றும் மூளைத்தண்டு பகுதிகளில் அமைந்துள்ளது. இயக்க நரம்பணு வெளிக்காவும் நரம்புகள் மூலம் கட்டளைகளை கடத்துகிறது. வெளிக்காவும் நரம்பு (ஆங்கிலம்: Efferent nerve fiber) என்பது இயக்கு நரம்பு ஆகும். வெளிக்காவும் நரம்புகள் இவையே மைய நரம்புத் தொகுதியிலிருந்து சமிக்ஞைகளை செயற்படு உறுப்புகளில் இருக்கும் இயக்க நரம்பணுக்களுக்குக் (ஆங்கிலம்: Motor neurons) கடத்தும் நரம்புகள். எடுத்துக் காட்டாக மைய நரம்புத் தொகுதியிலிருந்து ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும். 


</doc>
<doc id="425108" url="https://ta.wikipedia.org/wiki?curid=425108" title="இயக்க நரம்பணு">
இயக்க நரம்பணு

இயக்க நரம்பணுக்கள் (ஆங்கிலம்: Motor neuron) மூளை மற்றும் தண்டுவடத்தில் காணப்படும் நரம்பணுக்களின் ஒரு வகையாகும். இவைகள் மூளை மற்றும் தண்டுவடம் பெற்ற உணர்வுகளுக்கு ஏற்றவாறு கட்டளைகளை வெளிக்காவும் நரம்பு மூலம் உடலின் பல பகுதிகளுக்கு அனுப்புகிறது.

இயக்க நரம்பணுக்கள் பெரு மூளையின் இயக்கு புறணி, முள்ளந்தண்டு வடம் மற்றும் மூளைத்தண்டு பகுதிகளில் அமைந்துள்ளது. இயக்க நரம்பணு வெளிக்காவும் நரம்புகள் மூலம் கட்டளைகளை கடத்துகிறது. வெளிக்காவும் நரம்பு (ஆங்கிலம்: Efferent nerve fiber) என்பது இயக்கு நரம்பு ஆகும். வெளிக்காவும் நரம்புகள் இவையே மைய நரம்புத் தொகுதியிலிருந்து சமிக்ஞைகளை செயற்படு உறுப்புகளில் இருக்கும் இயக்க நரம்பணுக்களுக்குக் (ஆங்கிலம்: Motor neurons) கடத்தும் நரம்புகள். எடுத்துக் காட்டாக மைய நரம்புத் தொகுதியிலிருந்து ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும். 

இயக்க நரம்பணு இரு வகையாக பிரிக்கப்படுகிறது அவைகள் முறையே மேல் இயக்க நரம்பணு, கீழ் இயக்க நரம்பணு ஆகும். 
பெரு மூளையின் புறணியில் உள்ள இயக்க நரம்பணுக்களே மேல் இயக்க நரம்பணுக்கள் ஆகும். இவைகளின் நரம்பிழை இடை நரம்புகள் மூலமாகவோ அல்லது நேரடியாகவோ முள்ளந்தண்டு வடத்தில் உள்ள கீழ் இயக்க நரம்பணுக்களுடன் இணைக்கப்படுகிறது.

முள்ளந்தண்டு வடத்தில் உள்ள கீழ் இயக்க நரம்பணுக்கள் நரம்பிழைகள் மூலம்
ஒரு செயலுக்கான சமிக்ஞையை தசை, சுரப்பி போன்ற உடல் உறுப்புக்களுக்கு காவிச் செல்லும். 
கீழ் இயக்க நரம்பணு ஆல்பா, பீட்டா, காமா என மூன்று வகையாக பிரிக்கப்படுகிறது.


</doc>
<doc id="425114" url="https://ta.wikipedia.org/wiki?curid=425114" title="உட்காவும் நரம்பு">
உட்காவும் நரம்பு

உட்காவும் நரம்புகள் (ஆங்கிலம் : Afferent nerves) இவை உணர்வு நரம்புகள் (ஆங்கிலம் : Sensory nerves) அல்லது வாங்கி நரம்புகள் (ஆங்கிலம் : Receptor nerves) எனவும் அழைக்கப்படும். இவையே உணர்வு உறுப்புக்களில் இருக்கும் உணர்வு நரம்பணுக்களிலிருந்து (ஆங்கிலம் : Sensory neurons) கணத்தாக்கங்களை மைய நரம்புத் தொகுதியை நோக்கிக் கடத்தும் நரம்புகள் ஆகும். எடுத்துக் காட்டாக உணர்வு உறுப்பான தோலில் இருந்து தொடுதல் என்னும் உணர்வுக்கான கணத்தாக்கத்தை மைய நரம்புத் தொகுதிக்குக் கடத்தும்.
உட்காவும் நரம்பு அமைத்துள்ள புற நரம்பு மண்டலம் மற்றும் மைய நரம்பு மண்டலம் ஆகியவற்றில் சிறிது மாறுபட்ட சொல்லால் அழைக்கப்படுகிறது. அவை முறையே உட்காவும் நரம்பிழை, உணர்வு நரம்பிழை வழித்தடம் (ஆங்கிலம்:Sensory track or Afferent track) ஆகும்.

தோல் மற்றும் உடலுறுப்புகளில் உள்ள உணர்வு வாங்கி (ஆங்கிலம்:Sensory receptor) மூலம் பெறப்பட்ட தொடுதல், நுகர்தல், ஒலி, ஒளி, வலி, வெப்பம், குளிர்ச்சி, அதிர்வு போன்ற பலவித உந்தல்களினால் தூண்டப்பட்ட உணர்வுகளை முன் உணர்வு நரம்பணு திறலுக்கு (ஆங்கிலம்:Dorsal root ganglion) எடுத்து செல்கிறது இது முதல் நிலை நரம்பு (ஆங்கிலம்:First order neuron) ஆகும். பின் இது முள்ளந்தண்டு பகுதியில் உள்ள உணர்வு நரம்பணுவுடன் இணைக்கப்படுகிறது. பிறகு மூளையின் கீழ் புறணி பகுதியில் உள்ள உணர்வு நரம்பணுவுடன் இணைக்கப்படுகிறது. இந்த நரம்பிழை இரண்டாம் நிலை நரம்பு (ஆங்கிலம்:Second order neuron) என அழைக்கப்படுகிறது. இதன் பின் இங்கிருந்து நரம்பிழைகள் பெரு மூளையின் புறணியில் உள்ள உணர்வு நரம்பணுவுடன் இணைக்கப்படுகிறது. இது மூன்றாம் நிலை நரம்பணு என வழங்கப்படுகிறது.(ஆங்கிலம்:Third order neuron)


</doc>
<doc id="425115" url="https://ta.wikipedia.org/wiki?curid=425115" title="உணர்வு நரம்பணு">
உணர்வு நரம்பணு

உணர்வு நரம்பணு (ஆங்கிலம் : Sensory neuron) என்பது உணர்வு உறுப்புகளிலுள்ள உயிரணுக்களைத் தாக்கும் தொடுதல், நுகர்தல், ஒலி, ஒளி, வலி, வெப்பம், குளிர்ச்சி, அதிர்வு போன்ற பலவித உந்தல்களினால் தூண்டப்பட்டு மூளைக்கும், தண்டுவடத்திற்கும் சமிக்ஞைகளை அனுப்பும் நரம்பணுக்களாகும். 
உணர்வு நரம்பணுக்கள் பெரு மூளையின் உணர்வு பகுதியின் புறணியில் அமைந்துள்ளது. மேலும் முள்ளந்தண்டு வடம் மற்றும் முன் உணர்வு நரம்பணு திறலிலும் உள்ளது. இவைகளை உட்காவும் நரம்பு இணைக்கிறது. அதாவது தோல் மற்றும் உடலுறுப்புகளில் உள்ள உணர்வு வாங்கி (ஆங்கிலம்:Sensory receptor) மூலம் பெறப்பட்ட தொடுதல், நுகர்தல், ஒலி, ஒளி, வலி, வெப்பம், குளிர்ச்சி, அதிர்வு போன்ற பலவித உந்தல்களினால் தூண்டப்பட்ட உணர்வுகளை முன் உணர்வு நரம்பணு திறலுக்கு (ஆங்கிலம்:Dorsal root ganglion) எடுத்து செல்கிறது இது முதல் நிலை நரம்பு (ஆங்கிலம்:First order neuron) ஆகும். பின் இது முள்ளந்தண்டு பகுதியில் உள்ள உணர்வு நரம்பணுவுடன் இணைக்கப்படுகிறது. பிறகு மூளையின் கீழ் புறணி பகுதியில் உள்ள உணர்வு நரம்பணுவுடன் இணைக்கப்படுகிறது. இந்த நரம்பிழை இரண்டாம் நிலை நரம்பு (ஆங்கிலம்:Second order neuron) என அழைக்கப்படுகிறது. இதன் பின் இங்கிருந்து நரம்பிழைகள் பெரு மூளையின் புறணியில் உள்ள உணர்வு நரம்பணுவுடன் இணைக்கப்படுகிறது. இது மூன்றாம் நிலை நரம்பணு என வழங்கப்படுகிறது.(ஆங்கிலம்:Third order neuron)

உணர்வு வாங்கிகள் (ஆங்கிலம்:Sensory receptors) என்பவை உடலின் வெளிப்புற மற்றும் உட்புற உணர்வுகளை பெற்று உட்காவும் நரம்புகள் மூலம் தூண்டுதல்களை உணர்வு நரம்பணுக்களுக்கு அனுப்புகிறது. இவைகள் புற, அக உணர்வு வாங்கிகள் என இரு வைக்கப்படும்.



</doc>
<doc id="425125" url="https://ta.wikipedia.org/wiki?curid=425125" title="உடலியங்கியல் உடற்பயிற்சி">
உடலியங்கியல் உடற்பயிற்சி

உடலியங்கியல் உடற்பயிற்சி என்பது (ஆங்கிலம்: Exercise physiology) உடற்பயிற்சி செயும்போது ஏற்படும் உடலியங்கியலின் மாற்றத்தை பற்றி அறியும் ஒரு அறிவியல் படிப்பாகும். இது கடுமையான உடற்பயிற்சியினால் ஏற்படும் தசை வலு, இருதய இயக்கம்,இரத்த சுழற்ச்சி மற்றும் வளர்ச்சிதை மாற்றம் முதலியவற்றின் மாற்றங்களை அறிய உதவும் ஒரு அறிவியல் துறை ஆகும்.


</doc>
<doc id="425141" url="https://ta.wikipedia.org/wiki?curid=425141" title="பெய்ட்டி புயல்">
பெய்ட்டி புயல்

பெய்ட்டி புயல் (PHETHAI Cyclonic Storm) (pronounced as Pay-ti) என்பது 2018 ஆம் ஆண்டின் வடகிழக்குப் பருவக்காற்றுக் காலத்தில் ஏற்பட்ட இரண்டாவது புயலாகும். தென்மேற்கு மற்றும் தென்கிழக்கு வங்கக்கடலில் நிலைகொண்டிருந்த காற்றழுத்தத் தாழ்வு மண்டலம், வடக்கு மற்றும் வடமேற்கு திசை நோக்கி நகர்ந்து, 15 திசம்பர் 2018 அன்று மாலை 5.30 மணியளவில், சென்னைக்கு தென்கிழக்கில் 590 கிலோமீட்டர் தொலைவிலும், ஆந்திரப்பிரதேசத்தின் மசூலிப்பட்டணத்திற்கு தெற்கு மற்றும் தென்கிழக்குத் திசையில் 770 கிலோமீட்டர் தொலைவிலும் மையம் கொண்டிருந்தது.
இந்த புயலுக்கான பெயரானது தாய்லாந்து நாடு முன்மொழிந்தவாறு சூட்டப்பட்டுள்ளது. அதன்படி இப்புயலுக்கு தாய்லாந்து மொழியில் பெய்ட்டி (PAYTI) என பெயரிடப்பட்டது. அதை ஆங்கிலத்தில் எழுதும்போது பெதாய் (PHETHAI) என எழுதப்படுகிறது. என்றாலும் அதை பெய்ட்டி என்று உச்சரிப்பதே சரியானது என்று சென்னை வானிலை ஆய்வு மைய துணை இயக்குநர் எஸ்.பாலசந்திரன் விளக்கமளித்தார்.

திசம்பர் 17 அன்று பிற்பகல் 12.30 மணியளவில் கிழக்கு கோதாவரி மாட்டத்தில், காக்கி நாடா அருகில் உள்ள தெற்கு ஏனாம் பகுதியில் இப்புயல் கரையை அடைந்தது. புயல் கரையைக் கடந்த நேரத்தில் மணிக்கு 80 கி.மீ முதல் 100 கி.மீ வேகத்தில் காற்று வீசியது. பின்னர் காக்கிநாடா - ஏனாம் இடையே மதியம் 3.50 மணிக்கு கரையை கடந்து, ஒடிசாவை நோக்கிச் சென்றது. இந்தப் புயலால் கிழக்கு கோதாவரி, குண்டூர், கிருஷ்ணா, விஜயநகரம், விசாகப்பட்டினம் மற்றும் விஜயவாடாவில் கனமழை மற்றும் புயல் வீசியதால், இயல்பு வாழ்க்கை பெரிதும் பாதிக்கப்பட்டது. இப்புயல் காரணமாக ஆந்திராவில் 22 தொடர்வண்டிகள் இரத்து செய்யப்பட்டன.

புயல் சின்னம் காரணமாக ஆந்திராவின் கடலோர மாவட்டங்களில் இரண்டு நாட்கள் கனமழை பெய்தது. இதனால் விசாகப்பட்டினம், சிறீகாகுளம், விஜயநகரம், குண்டூர், கிருஷ்ணா, கிழக்கு, மேற்கு கோதாவரி மாவட்டங்களில் விவசாயப் பயிர்கள் நாசம் அடைந்தன. புயலால் ஆயிரக் கணக்கான மரங்கள் வேருடன் சாய்ந்தன. ஏராளமான மின் கம்பங்களும் சரிந்து விழுந்தன. 297 செல்பேசி கோபுரங்கள் நாசமடைந்தன. இதனால் கிருஷ்ணா மாவட்டத்தில் மட்டும் 12 ஆயிரம் ஹெக்டேர் பயிர்கள் நாசமடைந்ததாக கூறப்படுகிறது. கடலோர ஆந்திர மாவட்டங்களில் ரூ. 450 கோடிக்கு பயிர்கள் நாசமடைந்துள்ளதாக முதற்கட்ட ஆய்வறிக்கை மூலம் தெரியவந்துள்ளது. மேலும் விசாகப்பட்டினம், ஸ்ரீகாகுளம், கிழக்கு, மேற்கு கோதாவரி மாவட்டங்களில் சுவர் இடிந்து விழுந்த மற்றும் மரங்கள் சாய்ந்த நிகழ்வுகளால் 23 பேர் பலியானதாக தெரியவந்துள்ளது. காக்கிநடாவிலிருந்து விசாகப்பட்டினம் கடற்பகுதிக்கு மீன் பிடிக்கச் சென்ற 28 மீனவர்களை காணவில்லை எனப்படுகிறது.


</doc>
<doc id="425152" url="https://ta.wikipedia.org/wiki?curid=425152" title="சுகுணா வரதாச்சாரி">
சுகுணா வரதாச்சாரி

சுகுணா வரதாச்சாரி (பிறப்பு: 20 டிசம்பர் 1945) தமிழ்நாட்டைச் சேர்ந்த கருநாடக இசைப் பாடகர் ஆவார். வீணை இசைப்பதிலும் புலமை பெற்றவர். 

தமிழ்நாட்டின் தாராபுரத்தில் பிறந்தவர். பி. கே. இராஜகோபால ஐயர், முசிரி சுப்பிரமணிய ஐயர், கே. எஸ். கிருஷ்ணமூர்த்தி ஆகியோரிடம் இசை பயின்றார்.

சென்னைப் பல்கலைக்கழகத்தில் இசை ஆசிரியராக 1984 முதல் 2004 வரை பணியாற்றினார். அகில இந்திய வானொலியில் உயர்தரக் கலைஞராக அங்கீகரிக்கப்பட்டவர். இந்தியாவிலும் உலகமெங்கிலும் கச்சேரிகள் நடத்தி முசிறி சுப்ரமணியம், எம். எம். தண்டபாணி தேசிகர் ஆகியோர் இயற்றிய பாடல்களைப் பாடி புகழ் பெற்றவர். இந்திய அளவிலும் உலக அளவிலும் இசை குறித்தான கருத்தரங்கங்களில் பங்குகொண்டு செயல் விளக்கங்களை அளித்துள்ளார்.





</doc>
<doc id="425277" url="https://ta.wikipedia.org/wiki?curid=425277" title="பூச்சு வேலை">
பூச்சு வேலை

பூச்சு வேலை ("Plasterwork") என்பது கட்டுமானத்தின் உட்புறத்தைப் பாதுகாத்து அழகுபடுத்துவதற்காகவும், கட்டிடத்தின் வெளிப்புறத்தை மழை, வெயிலிலிருந்து பாதுகாத்து அழகுபடுத்துவதற்காகவும் செய்யப்படும் பூச்சு ஆகும். பூச்சு வேலை செயல்முறையானது கட்டடங்களின் கட்டமைப்பில் பல நூற்றாண்டுகளாக பயன்படுத்தப்பட்டுள்ளது.

நமக்கு தெரிந்த துவக்க கால பூச்சுகளுக்கு சுண்ணாம்பே அடிப்படையானதாக இருந்தது. சுமார் கி.மு. 7500 காலக்கட்டத்தில் இருந்து, ஜோர்டானின் இருந்த ஐன் கசால் மக்கள் சுத்திகரித்த சுண்ணாம்பு கலந்த கலவையை தங்கள் வீடுகளில் சுவர்கள், மாடி போன்றவற்றில் பூசுவேலைக்கு பெரிய அளவில் பயன்படுத்தினர். பண்டைய இந்தியாவிலும் சீனாவிலும் களிமண் மற்றும் ஜிப்சம் பூச்சுகளைப் பயன்படுத்தி சொரசொரப்பான கல், மண், செங்கல் சுவர்களின் மீது வழவழப்பான மேற்பரப்பை உருவாக்கினர். துவக்கக் கால எகிப்திய கல்லறைகள், சுவர்கள் போன்றவற்றை சுண்ணாம்பு மற்றும் ஜிப்சம் போன்றவற்றைப் பயன்படுத்தி பூசப்பட்ட மேற்பரப்பரனது பெரும்பாலும் ஓவியம் போன்றவற்றால் அலங்கரிக்கப்பட்டது.

ரோமானியர்ள் சுண்ணாம்பு, மணல் ஆகியவற்றைப் பயன்படுத்தி பூச்சுகளை செய்தனர். மேலும் ஜிப்சம், சுண்ணாம்பு, மணல், பளிங்குப் பொடி ஆகியவற்றை பயன்படுத்தியும் பூச்சுவேலை செய்தனர். கி.மு. 4 ஆம் நூற்றாண்டின் பிற்பகுதியில், சீமைக் காரையை ரோமானியர்கள் கண்டுபிடித்தனர். இதை சுண்ணாம்பு மற்றும் எரிமலைப் பகுதியில் கிடைத்த சிலிக்கா மணல் மற்றும் அலுமினா ஆகியவற்றின் கலவையைக் கொண்டு உருவாக்கினர். ரோமானியர்கள் காலத்துக்குப் பிறகு 18 ஆம் நூற்றாண்டு வரை சீமைக்காரை குறைந்த அளவே பயன்படுத்தப்பட்டு வந்தது.

ஐரோப்பாவில் இடைக்காலக்கிதில் பரவலாக பூச்சுவேலை செய்யப்பட்டது. 13 ஆம் நூற்றாண்டின் நடுப்பகுதியில் இருந்து, ஜிப்சம் பிளாஸ்டர் ஜிப்சம் பூச்சு உள் மற்றும் வெளிப்புற பூச்சுக்கு பயன்படுத்தப்பட்டது. பூச்சுக் கலவையை வலுவூட்ட மாவு, சிறுநீர், பீர், பால், முட்டை போன்றவை பயன்படுத்தப்பட்டன.
தற்காலத்தில் பூச்சு வேலையை மூன்றாகப் பிரிக்கின்றனர். அவை உட்புறப் பூச்சு, வெளிப்புறப் பூச்சு, உட்புறக் கூரைப் பூச்சு என்பவை ஆகும். உட்புறப் பூச்சு வேலைக்கு சிமெண்ட் மணல் கலவை 1:5 என்கிற விகிதத்திலும், வெளிப்புறப் பூச்சு வேலைக்கு 1:6 என்கிற விகிதத்திலும் உட்புற கூரைப் பூச்சு வேலைக்கு 1:3 என்கிற விகிதத்திலும் பயன்படுத்த பரிந்துரைக்கின்றனர். அதேபோல உட்புறப்பூச்சு மற்றும் கூரையின் உட்புறப் பூச்சு போன்றவை 12 மிமீ (அரை அங்குலம்) அளவுக்கு மிகாமல் கலவைக் கனம் இருப்பது சிறப்பு எனப்படுகிறது. இந்த அளவைவிட அதிகமாகக் கனம் ஏற்படும் சூழல் வந்தால் இரண்டு முறையாகப் பூச்சு பூசுவது சரியான முறையாகும். வெளிப்புறப் பூச்சின் கனம் 16 மிமீ அளவுக்கு மிகாமல் வருவது நல்லது. பூச்சுவேலை ஆரம்பிக்கும் முன்பு கனத்தை முடிவு செய்ய ஓட்டு சில்லுகளைச் சுவரில் ஆதாரப் புள்ளிகளாக அமைத்து சுவர் நேராகப் பூசப்படுவதை உறுதிசெய்துகொண்டே வேலையை துவக்குவர்.


</doc>
<doc id="425293" url="https://ta.wikipedia.org/wiki?curid=425293" title="முஸ்லிம் பெண்கள் திருமண உரிமைகள் பாதுகாப்பு மசோதா, 2017">
முஸ்லிம் பெண்கள் திருமண உரிமைகள் பாதுகாப்பு மசோதா, 2017

முஸ்லிம் பெண்கள் திருமண உரிமைகள் பாதுகாப்பு மசோதா (The Muslim Women (Protection of Rights on Marriage) Bill, 2017) என்பது உச்சநீதிமன்றத்தில் இந்தியாவில் முத்தலாக் தொடர்பான நூற்றுக்கும் மேற்பட்ட வழக்குகள் தொடரப்பட்டதால் உச்சநீதிமன்றத்தின் தீர்ப்பின் அடிப்படையில் ஆளுகின்ற பாரதிய ஜனதா கட்சி ஏற்படுத்தப்பட்ட மசோதா ஆகும். இது தொடர்பான தீர்ர்ப்பினை ஆகஸ்டு 2017 இல் உச்சநீதிமன்றம் வழங்கியது. முஸ்லிம் பெண்கள் திருமண உரிமைகள் பாதுகாப்பு மசோதாவினை மத்திய அரசு டிசம்பர் 28, 2017 இல் மக்களவையில் தாக்கல் செய்தது. இந்த மசோதாவின் மூலம் முத்தலாக் முறை எழுத்து முறை,பேச்சு, மின்னஞ்சல் மற்றும் குறுஞ்செய்திச் சேவை போன்ற எந்த வடிவத்தில் வந்தாலும் அந்த கணவனுக்கு மூன்று ஆண்டுகள் சிறைத் தண்டனை விதிக்கப்படும். இராச்டிரிய ஜனதா தளம், பிஜு ஜனதா தளம், அனைத்திந்திய அண்ணா திராவிட முன்னேற்றக் கழகம் மற்றும் இந்திய ஒன்றிய முஸ்லிம் லீக் போன்ற கட்சிகள் இந்த மசோதாவிற்கு எதிர்ப்பு தெரிவித்தது. ஆனால் மக்களவையில் சட்ட அமைச்சர் இரவி சங்கர் பிரசாத் கொண்டு வந்த இந்த மசோதாவிற்கு இந்திய தேசிய காங்கிரசு ஆதரவு அளித்தது. இந்த மசோதாவில் 19 திருத்தங்கள் அறிவுறுத்தப்பட்டன. ஆனால் மக்களவையில் அனைத்தும் நிராகரிக்கப்பட்டன.



</doc>
<doc id="425301" url="https://ta.wikipedia.org/wiki?curid=425301" title="பேறுகாலச் சலுகைச் சட்டம்">
பேறுகாலச் சலுகைச் சட்டம்

பேறுகாலச் சலுகைச் சட்டம் (The Maternity (Amendment) Bill 2017) என்பது 1961 ஆம் ஆண்டில் இயற்றப்பட்ட பேறுகால சலுகைச் சட்டத்திலுள்ள திருத்தங்களை மேர்கொள்வதற்காக இயற்றப்பட்ட சட்டம் ஆகும்.இந்தச் சட்டம் ஆகஸ்டு 11, 2016 இல் மாநிலங்களவையில் நிறைவேற்றப்பட்டது. மேலும் மார்ச் 9, 2017 இல் மக்களவையில் (இந்தியா) நிறைவேற்றப்பட்டது. இந்தியக் குடியரசுத் தலைவரின் சட்டவரைவு ஒப்புதலானது மார்ச் 27,2017 இல் பெறப்பட்டது.

இந்தச் சட்டமானது மத்திய அரசின் கீழ் உள்ள நிறுவனங்களான தொழிற்சாலை, சுரங்கத் தொழில், தோட்டம், அரசு நிறுவனங்கள், கடை போன்ற பல்வேறு நிறுவனங்களுக்கும் இந்தச் சட்டம் பொருந்தும்.

ஒரு நிறுவனத்தில் கடந்த 12 மாதங்களில் குறைந்தபட்சம் 80 நாள்கள் பணிபுரிந்த அனைத்துப் பெண்களும் இந்தச் சலுகையைப் பெறத் தகுதி உடையவர்கள் ஆவர். விடுப்புக் காலங்களில் பணியாளரின் தினசரி சம்பளத்தின் அடிப்படையில் அவருக்கு ஊதியம் வழங்கப்படுதல் வேண்டும்.


இந்தச் சட்டத் திருத்தத்தின் மூலம் பணிபுரியும் பெண்களுக்கு சம்பளத்துடன் கூடிய பேறுகால விடுப்பானது 12 வாரங்களில் இருந்து 26 வாரங்களாக அதிகரிக்கப்பட்டது. மேலும் குழந்தை பிறக்கும் நாளாக கருதப்படும் அந்த நாளுக்கு 8 வாரங்களுக்கு முன்னரே விடுப்பு எடுக்கவும் மீதம் உள்ள நாட்களை குழந்தை பிறந்த பின்னர் எடுக்கவும் வகை செய்யப்பட்டுள்ளது. மேலும் ஏற்கனவே இரு குழந்தைகள் உள்ளவர்கள் 12 வாரங்கள் விடுப்பு எடுக்கலாம். அதில் குழந்தை பிறப்பிற்கு முன்னர் 6 மாதம் பின்னர் 6 மாதம் போன்ற வகையில் விடுப்பு எடுக்கலாம்.


</doc>
<doc id="425302" url="https://ta.wikipedia.org/wiki?curid=425302" title="டொலோனியம் குளோரைடு">
டொலோனியம் குளோரைடு

டொலோனியம் குளோரைடு (Tolonium chloride) டொலுயிடீன் நீலம் அல்லது டி.பி.ஓ எனவும் அழைக்கப்படும் ஒரு நேரயனியைக் கொண்ட காரச் சாயமாகும். இந்த சாயம் இழையவியலிலும் சில நேரங்களில் மருத்துவச சிகிச்சையிலும் பயன்படுத்தப்படுகிறது.

டொலுயிடீன் நீலக்கரைசலானது, தாவரங்களில் செல் சுவர்களில் காணப்படும் மாவிய இழைகளை ஒன்றோடு ஒன்று பிணைக்கும் சிக்கலான கரிம மூலக்கூறான லிக்னின் எனும் சேர்மத்தைக் கண்டறிய உதவுகிறது. டொலுயிடீன் சோதனையானது நீலத்திலிருந்து இளஞ்சிவப்பிற்கு மாற்றமடைவது நேர்மறையான முடிவாகும். இதே போன்ற சோதனையானது, புளோரோகுளூசினால்-ஐதரோகுளோரிக் மிலக் கரைசல் சிவப்பாக மாறுவதாகும்.

டொலுயிடீன் நீலமானது, பெரும்பாலும் எப்பாரின் என்ற தகுதியினால் அவைகளின் சைட்டோபிளாசக் குறுமணிகளில் காணப்படும் அடிநாட்டக்கல செல்களை அடையாளம் காணப் பயன்படுத்தப்படுகிறது, இது குருத்தெலும்பு போன்ற திசுக்களில் காணப்படும் புரோட்டியோகிளைக்கான்கள் மற்றும் கிளைகோசமினோகிளைக்கான்களை நிறமேற்ற பயன்படுத்தப்படுகிறது. அடிநாட்டக்கல செல்கள் மற்றும் குருத்தெலும்பு ஆகியவற்றின் வலுவான அமிலத்தன்மையுடைய பெருமூலக்கூற்று கார்போஹைட்ரேட்டுகள் நீல நிறச் சாயத்தின் காரணமாக சிவப்பு நிறமாக மாற்றமடையும் நிகழ்வானது மெட்டாகுரோமேசியா என அழைக்கப்படுகிறது.

டொலுயிடீன் நீலத்தின் காரக்கரைசல்கள் பொதுவாக பிசின்-உட்பொதிக்கப்பட்ட திசுக்களில் காணப்படும் பகுதியளவு மெல்லிய (0.5 முதல் 1 மைக்ரோமீட்டர்) பகுதிகளைத் சாயமேற்ற பயன்படுத்தப்படுகின்றன. உயர் pH இல் (சுமார் 10) இச்சாயமானது நியூக்ளிக் அமிலங்கள் மற்றும் அனைத்து புரதங்களோடும் இணைகிறது. திசுக்கள் அனைத்தும் சாயமேற்றப்பட்டாலும், பிரிவுகளின் மெல்லிய தன்மை காரணமாக கட்டமைப்பு விவரங்கள் தெளிவாகத் தெரிகின்றன. பகுதியளவு-மெல்லிய பிரிவுகள் அவற்றைக்காட்டிலும் மேலதிக மெல்லிய பிரவுகளோடு இணைந்து காணப்படும் நேர்வில் அவை எதிர்மின்னி நுண்நோக்கி மூலம் ஆய்வு செய்யப்படுகின்றன.

இந்த சாயம் சில நேரங்களில் அறுவைசிகிச்சைகளில் புற்றுநோய்க்கு முந்தைய நிலையிலுள்ள உருக்குலைவுகளில் (உ.ம்:வெண்படல் ) மெல்லிய சவ்வுகளில் காணப்படும் இயல்புப்பிறழ்ந்த வளர்ச்சிப் பகுதிகளை அடையாளம் காட்டுவதற்காக அல்லது பிற பகுதிகளிலிருந்து தனித்துத் தெரியும்படி காட்டுவதற்காக மருத்துவர்களால் பயன்படுத்தப்படுகிறது. சாதாரணத் திசுக்களை விட இத்தகைய திசுக்கள் இந்த நிறமேற்றியை நன்றாக எடுத்துக் கொள்கின்றன.உருக்குலைந்த திசுக்களை அறுவை சிகிச்சை மூலம் அகற்றும்போது அறுவை சிகிச்சையின் மீதமுள்ள விளிம்புப்பகுதியில் உள்ள திசுக்களை நீக்குவதா? அல்லது அவ்விடத்தில் விட்டு விடுவதா? என்பதைத் தீர்மானிக்கவும் உயிர்த்திசுச்சோதனைக்காக மாதிரி சேகரிக்கும் போது புற்றுக்கட்டியின் சரியான முடிவைத் தரும் பகுதியைத் தேர்ந்தெடுக்கவோ இச்சாயம் பயன்படுத்தப்படுகிறது.


</doc>
<doc id="425309" url="https://ta.wikipedia.org/wiki?curid=425309" title="புலி அருவி">
புலி அருவி

புலி அருவி ("Tiger Falls") இந்தியாவின் உத்தராகண்டம் மாநிலத்தில் சக்ராதா நகரத்தின் மலைப் பிரதேச நிலப்பகுதியில் மறைந்துள்ளது. மாநிலத்தின் தலைநகரம் டேராடூன் நகரிலிருந்து 98 கிலோமீட்டர் தொலைவிலும், சக்ராதா நகரிலிருந்து 20 கிலோமிட்டர் தொலைவிலும் இந்தப் புலி அருவி அமைந்துள்ளது. சக்ராதா நகரிலிருந்து மலைப்பதையில் செல்வதென்றால், கொத்துகொத்தாக மலர்களைக் கொண்ட பசுமைமாறா செடி வகைகள் மற்றும் ஓக் மரங்கள் நிறைந்த சூழலில் 5 கிலோ மீட்டர் தொலைவை மலையேறி கடந்து அருவியை அடையலாம். இது 312 அடி உயரத்திலிருந்து நேராக விழும் ஒரு நீர்வீழ்ச்சி ஆகும். நேரடியாக தரையில் நீர்விழும் அருவிகளில் மிகவும் உயர்ந்த அருவி புலி அருவி எனக் கருதப்படுகிறது. 


</doc>
<doc id="425382" url="https://ta.wikipedia.org/wiki?curid=425382" title="பத்ருதீன் தியாப்ஜி">
பத்ருதீன் தியாப்ஜி

பத்ருதின் தியாப்ஜி(10 அக்டோபர் 1844 - 19 ஆகஸ்ட் 1906) பிரிட்டிஷ் இந்தியாவைச் சேர்ந்த ஒரு பிரபல வழக்கறிஞர், செயற்பாட்டாளர் மற்றும் அரசியல்வாதி ஆவார். பம்பாய் உயர்நீதிமன்றத்தின் பாரிஸ்டராக பயிற்சி பெற்ற முதல் இந்தியரும் இவரே. இந்திய தேசிய காங்கிரஸின் மூன்றாவது தலைவராகவும் பணியாற்றினார். அவர் இந்திய தேசிய காங்கிரசின் முதல் முஸ்லிம் தலைவரும் ஆவார்.

பிரிட்டிஷ் இந்தியாவின் பம்பாய் மாகாணத்தில் 1844 ஆம் ஆண்டு அக்டோபர் 10 ஆம் நாள் சுலைமான் பொஹ்ரா சமூகத்தின் உறுப்பினரான முல்லாஹ் தியாப் அலி பாய் மியான் என்பவருக்கு மகனாக பிறந்தார்.

இந்தியாவில் ஆங்கிலேயருக்கு எதிரான சுதந்திரப்போராட்டத்தின் போது முஸ்லிம்கள் ஆங்கிலேயரை எதிர்த்ததைப்போல், ஆங்கில கல்விமுறையையும் எதிர்த்து வந்தனர். அத்தகைய கால கட்டத்தில் தனது ஏழு மகன்களையும் கல்வி கற்க இங்கிலாந்திற்க்கு அனுப்பி கல்வி கற்க செய்தார் இவர் தந்தை.

இவரது மூத்த சகோதரர், கமருத்தீன், இங்கிலாந்து மற்றும் வேல்ஸில் அனுமதிக்கப்பட்ட முதல் இந்திய வழக்கறிஞராக இருந்தார், இவரது சகோதரரின் மீதான ஈர்ப்பால், 15 வயதான பத்ருதின் சட்டம் பயில தூண்டியது.நியுபரி ஹை பார்க் கல்லூரியில் கல்வி பயின்றார்.

இந்தியாவில் கவர்னர் ஜெனரலாக இருந்து ஓய்வு பெற்ற எலன்பரோவிற்கு அறிமுக கடிதங்களை அளித்தார் இவர் தந்தை, 1863 ஆம் ஆண்டில் லியோ பல்கலைக்கழகத்திலும் தொடர்ந்து மிடில் டெம்பிள் சட்ட கல்லூரியிலும் கல்வி பயின்றார். கண்பார்வை பிரச்சனையால் அவதிப்பட்ட தியாப்ஜி 1864 ஆம் ஆண்டு பம்பாய் திரும்பினார். 1865 ஆம் ஆண்டில் மீன்டும் கல்வியை தொடர்ந்த இவர் 1867 ஆம் ஆண்டு வழக்கறிஞராக பட்டம் பெற்றார்.. 

டிசம்பர் 1867 ஆம் ஆண்டில் பம்பாய்க்கு திரும்பியப்பின், பம்பாய் உயர்நீதி மன்றத்தின் முதல் இந்திய பாரிஸ்டர் ஆனார் தியாப்ஜி. 


</doc>
<doc id="425385" url="https://ta.wikipedia.org/wiki?curid=425385" title="பத்ருதின் தியாப்ஜி">
பத்ருதின் தியாப்ஜி

பத்ருதின் தியாப்ஜி (Badruddin Tayyabji, ICS) என்பவர் ஒரு மூத்த இந்திய குடிமையியல் அதிகாரி ஆவார். 1962 ஆம் ஆண்டு முதல் 1965 வரை அலிகார் முஸ்லீம் பல்கலைக்கழக துணை வேந்தராக பணியாற்றினார். 1948 இல் தூதரக அதிகாரியாக பணியாற்றும் போது, பிரஸ்ஸல்ஸ் நாட்டில் தூதரகம் தொடங்குவதற்கான பணியை மேற்கொண்டார். மேலும் ஜகார்தா, தெஹ்ரான், பான் மற்றும் டோக்கியோவில் இந்தியத் தூதராகவும் பணியாற்றியுள்ளார். இவர் இந்திய தேசிய காங்கிரஸின் மூன்றாவது தலைவராக இருந்த பத்ருதீன் தியாப்ஜி அவர்களின் பேரனாவார்.

இந்திய தேசியக் கொடியை வடிவமைத்தவர் இவரே., .


</doc>
<doc id="425408" url="https://ta.wikipedia.org/wiki?curid=425408" title="வளர்புரம் நாகேசுவரர் கோயில்">
வளர்புரம் நாகேசுவரர் கோயில்

வளர்புரம் நாகேசுவரர் கோயில் வேலூர் மாவட்டத்தில் உள்ள தேவார வைப்புத்தலமாகும். 

அரக்கோணம்-திருத்தணி சாலையில் தணிகைப்போளூர் என்னுமிடத்தில் வலப்புறத்தில், ரயில்வே லைனை அடுத்து இடப்புறம் செல்லும் சாலையில் 6 கிமீ தொலைவில் அமைந்துள்ளது.

இக்கோயிலில் உள்ள இறைவன் நாகேசுவரர் ஆவார். இறைவி சொர்ணவல்லி ஆவார். 

நவக்கிரகம், சேக்கிழார் நால்வர், விநாயகர், விசுவநாத லிங்கம், சுப்பிரமணியர், மகாலட்சுமி ஆகியோரின் சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா, துர்க்கை ஆகியோர் உள்ளனர். 


</doc>
<doc id="425418" url="https://ta.wikipedia.org/wiki?curid=425418" title="வர்னா இடுகாடு">
வர்னா இடுகாடு

வர்னா இடுகாடு ( Varna Necropolis ) () (also "Varna Cemetery") என்பது கி.மு. 4569–4340 காலக்கட்டத்திய தொல்லியல் சிறப்புவாய்ந்த ஒரு இடுகாடு ஆகும். இது வர்னா ஏரிக் கரையில் இருந்து அரை கிலோ மீட்டர் தொலைவில் அமைந்துள்ளது. 

அக்காலக்கட்டத்தைச் சேர்ந்ததும், உலகின் பழமையான தங்கப் புதையலும், இந்தத் தளத்தில் கண்டுபிடிக்கப்பட்டது.
இந்த தளமானது தற்செயலாக 1972 அக்டோபரில் அகழ்வாராய்வாளர் ரோகோ மாரினோவ்னால் கண்டுபிடிக்கப்பட்டது. இந்த வரலாற்று முக்கியத்துவம் வாய்ந்த பொருட்களின் மதிப்பை முதலில் உணர்ந்தவர் டால்கோபாலின் வரலாற்று அருங்காட்சியகத்தை உருவாக்கிய டிமிடார் ஜல்டர்கி ஆவார். உள்ளூர்காரர்கள்தான் அவற்றை ஆராய்வதற்காக அவரை அழைத்துவந்திருந்தனர். இந்தக் கண்டுபிடிப்பானது எவ்வளவு முக்கியம் வாய்ந்தது என்பதை அவர் உணர்ந்தார், எனவே அவர் வர்னா வரலாற்று அருங்காட்சியகத்தை தொடர்பு கொண்டார். அரசாங்க ஆவணங்களில் கையெழுத்திட்டபின், மிஹைல் லாசாரோவ் (1972-1976) மற்றும் இவான் இவனோவ் (1972-1991) ஆகியோர் ஆராய்ச்சியை மேற்கொண்டார். இன்னும் 30% பகுதியில் அகழ்வாராய்ச்சி முடிக்கப்படவில்லை.

வர்னா அகழ்வாராய்ச்சியில் 1972 தொடங்கி இதுவரை 294 கல்லறைகள் தோண்டப்பட்டுள்ளன. இதில் பல பழங்கால உலோகவியல் (தங்கம் மற்றும் செப்பு) பொருட்கள், மட்பாண்டங்கள் (சுமார் 600 துண்டுகள், தங்க வண்ணப்பூச்சுகள் பூசப்பட்டவை உட்பட), உயர்தரமான சிறு கத்திகள், சிறிய அணிகலன்கள் போன்றவை கண்டறியப்பட்டன.
2006 ஆம் ஆண்டு நடத்தப்பட்ட கதிரியக்கக்கரிமக் காலக்கணிப்பு மூலம் இந்தக் கல்லறைகள் கி.மு 4569-4340 காலத்தவை என கணிக்கப்பட்டன. மற்றும் இந்த வர்னா நாகரீகமானது செப்புக் காலத்தைச் சேர்ந்தது என அறியப்பட்டது.

இந்தக் கல்லறைகளைத் தோண்டியபோது, சில கலைப் பொருட்கள், பழைய மட்பாண்டங்கள், எலும்புக்கூடுகள், மண்டை ஓடுகள், களிமண் பொம்மைகள் போன்றவை கிடைத்தன. அங்கே தோண்டப்பட்ட எல்லா கல்லறைகளிலும் எலும்புக்கூடுகள் இல்லை. சிலவற்றில் சுட்ட மண்ணால் ஆன பொம்மைகளும், சிலவற்றில் களிமண்ணால் ஆன, ஆபரணங்களால் அலங்கரிக்கப்பட்ட பொம்மைகளும், சிலவற்றில் மனிதனின் முக உருவங்களும் காணப்பட்டன. இவ்வாறானவை சடங்குகளுக்காக அமைக்கப்பட்ட அடையாளக் கல்லறைகள் (வெறுங்கல்லறை) ஆகும். இவற்றில் சுமார் 3,000 தங்கத்தாலான பொருட்கள் (ஏறத்தாழ 6 கிலோ எடை) கண்டெடுக்கப்பட்டன. இவற்றில் குறிப்பாக 43வது கல்லறையில் கண்டெடுக்கப்பட்ட தங்கத்தின் அளவானது, அன்றைய காலக்கட்டத்தில் உலகத்தின் பிற பகுதிகளிலிருந்த தங்கத்தைக் காட்டிலும் அதிகமானது என்று கருதப்படுகிறது. மூன்று குறியீட்டு கல்லறைகளில் சுடப்படாத களிமண்ணின் முகமூடிகள் இருந்தன.

அந்த மனிதர்கள் வர்னா ஏரியைப் பயன்படுத்தி, கருங்கடல், மத்தியத்தரைக்கடல் வழியாகச் செழிப்பாகக் கடல் வணிகமும் செய்திருக்கிறார்கள் என்பதைக் காட்டியது. ஒருவேளை உலோக பொருட்கள் மற்றும் உப்புச் சுரங்கங்களில் இருந்து உப்பை ஏற்றுமதி செய்திருக்கலாம். கல்லறைகளில் காணப்பட்ட மத்தியதரைக்கடல் ஸ்ப்லண்டிலஸ் குண்டுகள் பழங்காலத்தில் நாணயமாக பயன்படுத்தப்பட்டிருக்கலாம்.

இதில் உள்ள 43வது கல்லறையில் அந்தப் பகுதியில் வாழ்ந்த அரசன் அல்லது தலைவனை மிகவும் மரியாதையுடன் புதைக்கப் பட்டிருக்கிறான் என்று சான்றுகள் தெரிவிக்கின்றன. இந்தக் கல்லறையில் உள்ள ஆண் எலும்புக்கூடைச் சுற்றி ஏகப்பட்ட தங்க ஆபரணங்கள், அந்த எலும்புக்கூட்டின் கையில் தங்கத்தாலான ஒரு செங்கோல், கோடாரி போன்ற ஓர் ஆயுதம் என்று அந்தக் கல்லறை தனியாக மிளிர்வதே அதற்கு சான்றாகும்.

இங்கு அகழப்பட்ட பொருட்களை வர்னா தொல்லியல் அருங்காட்சியகம் மற்றும் சோபியாவில் உள்ள தேசிய வரலாற்று அருங்காட்சியகத்தில் காணலாம். 


</doc>
<doc id="425422" url="https://ta.wikipedia.org/wiki?curid=425422" title="செங்கம் ரிஷபேஸ்வரர் கோயில்">
செங்கம் ரிஷபேஸ்வரர் கோயில்

செங்கம் ரிஷபேஸ்வரர் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். 

திருவண்ணாமலைக்கு அருகில் உள்ள செங்கம் என்னும் ஊரில் இக்கோயில் உள்ளது. இவ்வூர், கல்வெட்டில் தென்கண்ணை என்று குறிப்பிடப்பட்டுள்ளது. 

இக்கோயிலில் உள்ள இறைவன் ரிஷபேஸ்வரர் ஆவார். இறைவி அனுபாம்பிகை ஆவார். 

உள் திருச்சுற்றில் விநாயகர், மகாலட்சுமி, நவக்கிரகம், வீரபத்திரர் சன்னதிகள் உள்ளன. கோஷ்டத்தில் தட்சிணாமூர்த்தி, லிங்கோத்பவர், துர்க்கை ஆகியோர் உள்ளனர். 


</doc>
<doc id="425423" url="https://ta.wikipedia.org/wiki?curid=425423" title="தெள்ளாறு திருமூலட்டானேசுவரர் கோயில்">
தெள்ளாறு திருமூலட்டானேசுவரர் கோயில்

தெள்ளாறு திருமூலட்டானேசுவரர் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். 

வந்தவாசி-திண்டிவனம் சாலையில் உள்ள தெள்ளாறு என்னுமிடத்தில் இக்கோயில் உள்ளது. 

இக்கோயிலில் உள்ள இறைவன் திருமூலட்டானேசுவரர் ஆவார். இறைவி அகிலாண்டேசுவரி ஆவார். 

திருச்சுற்றில் நால்வர், வலம்புரி விநாயகர், சண்முகர், நவக்கிரகங்கள், பைரவர், சனீஸ்வரர், சூரியன் சன்னதிகள் உள்ளன. கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா, துர்க்கை ஆகியோர் உள்ளனர். 


</doc>
<doc id="425425" url="https://ta.wikipedia.org/wiki?curid=425425" title="புரிசை அகத்தீசுவரர் கோயில்">
புரிசை அகத்தீசுவரர் கோயில்

புரிசை அகத்தீசுவரர் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். 

புரிசை என்னும் பெயரில் வந்தவாசிக்கும் செய்யாற்றுக்கும் இடையே ஓர் ஊரும், தக்கோலம் அருகில் ஓர் ஊரும் உள்ளன. இவ்வூர் வந்தவாசிக்கும் செய்யாற்றுக்கும் இடையே உள்ளதாகும். அங்கு இக்கோயில் உள்ளது. 

இக்கோயிலில் உள்ள இறைவன் அகத்தீசுவரர் ஆவார். இறைவி அகிலாண்டேசுவரி ஆவார். 

நடராச சபையை அடுத்து பைரவர், சூரியன், நவக்கிரகங்கள், நால்வர் ஆகியோரின் சன்னதிகள் உள்ளன. கோஷ்டத்தில் துர்க்கை, பிரம்மா, மகாவிஷ்ணு, தட்சிணாமூர்த்தி, விநாயகர் ஆகியோர் உள்ளனர். 


</doc>
<doc id="425443" url="https://ta.wikipedia.org/wiki?curid=425443" title="பூபேஷ் பாகல்">
பூபேஷ் பாகல்

பூபேஷ் பாகல் (Bhupesh Baghel (பிறப்பு: ஆகஸ்டு 23, 1961) என்பவர் இந்திய அரசியல்வாதி மற்றும் தற்போதைய சத்தீஸ்கர் மாநில முதலமைச்சர் ஆவார். 2018 ஆம் ஆண்டில் நடைபெற்ற மாநிலங்களவைத் தேர்தலில் பாரதிய ஜனதா கட்சியினை விட இந்திய தேசிய காங்கிரசு கட்சி பெரும்பானமையாக வெற்றி பெற்று ஆட்சியமைத்தது. சத்தீசுகர் மாநில காங்கிரசு குழுவின் தலைவராக அக்டோபர், 2014 முதல் இருந்து வருகிறார். இவர் துர்க் மாவட்டம் பதான் சட்டசபைத் தொகுதியில் இருந்து சட்டமன்ற உறுப்பினராகத் தேர்வானார்.

பூபேஷ் பகல் ஆகத்து 23, 1961 இல் வேளாண்மைக் குடும்பத்தில் பிறந்தார். இவர் குர்மி மக்கள் இனத்தைச் சேர்ந்தவர் ஆவார். இவரின் தந்தை நந்தகுமார் தாய் பிந்தேஷ்வர் பகல் ஆவர். இவர் முக்தேஷ்வரி பகல் என்பவரைத் திருமணம் செய்தார். இவருக்கு மரு. நரேந்திர தேவ் வர்மா எனும் மகள் உள்லார். இவர் இந்தி எழுத்தாளர் ஆவார். 

பூபேஷ் பகல் 1980 ஆம் ஆண்டில் தனது அரசியல் குரு சண்டலால் சந்திரக்கரின் வழிகாட்டுதலின் கீழ் தனது அரசியல் வாழ்க்கையைத் துவங்கினார். 1985 ஆம் ஆண்டில் இந்திய இளைஞர் காங்கிரசின் உறுப்பினராகச் சேர்ந்தார். 1990 முதல் 1994 ஆம் ஆண்டு வரை துர்க் மாவட்ட தலைவராக இருந்தார். பின் 1994 முதல் 1995 வரை மத்தியப் பிரதேச இளைஞர் காங்கிரசின் உதவித் தலைவராக இருந்தார்.


</doc>
<doc id="425451" url="https://ta.wikipedia.org/wiki?curid=425451" title="2-ஐதராக்சி-4-மெத்தாக்சிபென்சால்டிகைடு">
2-ஐதராக்சி-4-மெத்தாக்சிபென்சால்டிகைடு

2-ஐதராக்சி-4-மெத்தாக்சிபென்சால்டிகைடு ("2-Hydroxy-4-methoxybenzaldehyde") என்பது C8H8O3 என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனாலிக் ஆல்டிகைடான வனில்லின் சேர்மத்தினுடைய ஒரு மாற்றியனாக 2-ஐதராக்சி-4-மெத்தாக்சிபென்சால்டிகைடு கருதப்படுகிறது. யூரோலித்தின்களில் ஒன்றான யூரொலித்தின் எம்7 சேர்மத்தை இதிலிருந்து தலைகீழ் எலக்ட்ரான் பற்றாக்குறை டையீல்சு-ஆல்டர் வினையின் வழியாக தயாரிக்கலாம். 



</doc>
<doc id="425461" url="https://ta.wikipedia.org/wiki?curid=425461" title="ஐசோவனில்லின்">
ஐசோவனில்லின்

ஐசோவனில்லின் ("Isovanillin") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனாலிக் ஆல்டிகைடான வனில்லின் சேர்மத்தினுடைய ஒரு மாற்றியனாக ஐசோவனில்லின் கருதப்படுகிறது. வளர்சிதைமாற்ற நொதியான ஆல்டிகைடு ஆக்சிடேசின் தெரிவு செய்யப்பட்ட ஒரு தடுப்பியாகும். இது அந்த நொதியினுடைய அடிமூலக்கூறு அல்ல. ஆல்டிகைடு டியைதரனேசினால் வளர்சிதைமாற்றத்திற்கு உட்பட்டு ஐசோவனில்லிக் அமிலமாக மாற்றமடைகிறது. மோர்பின் தயாரிக்க உதவும் ஒட்டுமொத்த தொகுப்பு வினையில் ஒரு முன்னோடிச் சேர்ம்மாக ஐசோவனில்லின் பயன்படுகிறது. 



</doc>
<doc id="425463" url="https://ta.wikipedia.org/wiki?curid=425463" title="ஜானி (2018 திரைப்படம்)">
ஜானி (2018 திரைப்படம்)

ஜானி (Johnny) என்பது 2018 ஆம் ஆண்டு வெளியான ஓர் இந்தியத் தமிழ்த் திரைப்படம் ஆகும். இத்திரைப்படத்தை தியாகராஜன் எழுதி, இயக்கி, பா. வெற்றிச்செல்வனால் தயாரிக்கப்பட்டது. இத்திரைப்படத்தில் பிரசாந்த், பிரபு, சஞ்சிதா செட்டி, ஆனந்த் ராஜ் மற்றும் ஆத்மா ஆகியோர்கள் முக்கியக் கதாப்பாத்திரத்தில் நடித்துள்ளனர். ரஞ்சன் துரைராஜ் இசையமைப்பு மற்றும் எம். வி. பன்னீர்செல்வம் ஒளிப்பதிவு ஆகியவற்றை உள்ளடக்கி, இத்திரைப்படம் டிசம்பர் 14, 2018 அன்று வெளியானது. இத்திரைப்படமானது 2007 ஆம் ஆண்டு இந்தியில் வெளியான "ஜானி கட்டார்" என்னும் படத்தை மையப்படுத்தி எடுக்கப்பட்ட திரைப்படமாகும். 


ஜானி (பிரசாந்த்), ஜெய்சங்கர் (பிரபு), பிரகாஷ் (ஆனந்த்ராஜ்), ராம் (அசுதோஷ் ராணா), மற்றும் சிவா (ஆத்மா பேட்ரிக்) உள்ளிட்ட ஐந்து பேரும் சேர்ந்து ஒரு குழுவாக செயல்பட்டு, சட்டவிரோத தொழில்களில் ஈடுபட்டு, குறுக்கு வழியில் சம்பாதித்து ஒரு சூதாட்ட கிளப்பை நடத்தி வருகின்றனர். இந்நிலையில் 2(1/2) கோடி ரூபாய் பணம் தயார் செய்தால் கையில் விலை உயர்ந்த போதைப்பொருள் கிடைக்கும் என்று ஜெய்சங்கரின் நண்பரான கல்யாண் (சாயாஜி சிண்டே) கூறுகிறார். இதற்காக ஐவரும் இணைந்து ஆளுக்கு ரூ.50 லட்சம் ஏற்பாடு செய்கிறார்கள். இப்பணத்தை எடுத்துச் செல்லும் பொறுப்பு சிவாவிடம் கொடுக்கப்படுகிறது. அப்போது ஜானிக்கு அந்த 2(1/2) கோடி பணத்தை இவர்களிடம் இருந்து கொள்ளையடித்து, தன் காதலியான ரம்யாவுடன் (சஞ்சிதா செட்டி) சேர்ந்து வெளிநாட்டுக்கு சென்று வாழலாம் என மனதில் நினைக்கிறார். அவர் நினைத்தது போல் இப்பணத்தை கொள்ளையடித்தாரா? அவருடைய காதலியுடன் சேர்ந்து வெளிநாட்டிற்கு சென்றாரா?? என்பதே இத்திரைப்படத்தின் கதையாகும்.


</doc>
<doc id="425467" url="https://ta.wikipedia.org/wiki?curid=425467" title="சுவாட்மாரமா">
சுவாட்மாரமா

யோகி சுவாத்மாராமர் (; IAST: svātmārāma, ஆங்கிலம்: "Yogi Swatmarama") என்பவர் 15 மற்றும் 16 நூற்றாண்டில் இந்தியாவில் வாழ்ந்த ஒரு யோகக்கலை முனிவராவார். அத்த பிரதிக்சா அல்லது அத்த யோக வெளிச்சம் என்ற யோகக்கலை கையேட்டிற்காக இவர் அறியப்படுகிறார். சத்கர்மா அல்லது சத்கிரியா, ஆசனங்கள், பிராணாயாமம், முத்திரைகள், மற்றும் பந்தங்களை இக்கையேடு விளக்குகிறது. இப்பயிற்சிகள் மூலம் குண்டலினி அல்லது உயிர்சக்தியை எழுப்பமுடியும். ஆழ்ந்த சமாதி நிலையை நோக்கி மேலும் மேலும் செல்ல முடியும். அத்த யோகத்தின் உண்மையான நோக்கம் ராச யோகம் என்ற மனம் கடந்த பெருநிலையை அடையும்வரை அதாவது பற்றற்ற நிலையை அடையும்வரை குண்டலினியை எழுப்புவது ஒன்றையே சுவாத்மாராமர் கையேடு நோக்கமாக கொண்டுள்ளது. 

கையேட்டிலிருந்து சுவாத்மாராமாரைவைப் பற்றி சிறிதளவே அறியமுடிகிறது. எனினும் அதன் நான்காவது வரியில் நாத சம்பிரதாய பரம்பரையினைப் பற்றிக் கூறப்பட்டுள்ளது:

புத்தமத துறவியான மச்சிந்தரநாத், கோரட்சநாதர், இத்யாதி போன்றவர்கள் அத்த யோகக் கலையை அறிந்திருந்தனர். அவர்களிடமிருந்து, அவர்களைப் பின்பற்றி சுவாத்மாராமர் அத்த யோகக்கலையைக் கற்றுக் கொண்டார்.


</doc>
<doc id="425487" url="https://ta.wikipedia.org/wiki?curid=425487" title="பிரமாண-சமுச்சயம்">
பிரமாண-சமுச்சயம்

பிரமாண சமுச்சயம் என்பது சமக்கிருதத்திலுள்ள ஒரு பௌத்த தருக்க நூல் ஆகும். இது தமிழ் பௌத்த தர்க்கவியல் அறிஞர் திண்ணாகரால் எழுதப்பட்டது.
இந்நூல் காட்சி அளவையை விரிவாக ஆராய்ந்து பஞ்சவித கற்பனைகளை விளக்குகின்றது. மேலும் பௌத்த மெய்யியலில் உள்ள அபோதக் கொள்கையை விளக்குகின்றது.

திண்ணாகர் கி.பி. 480 முதல் கி.பி. 540 வரை வாழ்ந்தவர் ஆவார். எனவே இந்நூலும் இக்காலப் பகுதியில் தோன்றியிருக்க வேண்டும்.


</doc>
<doc id="425517" url="https://ta.wikipedia.org/wiki?curid=425517" title="துப்பாக்கி முனை">
துப்பாக்கி முனை

துப்பாக்கி முனை (Thuppakki Munai) என்பது 2018 ஆம் ஆண்டு வெளியான ஓர் இந்தியத் தமிழ்த் திகில் திரைப்படம் ஆகும். இத்திரைப்படத்தில் விக்ரம் பிரபு மற்றும் ஹன்சிகா மோட்வானி முக்கியக் கதாப்பாத்திரத்தில் நடித்துள்ளனர். இத்திரைப்படத்தை தினேஷ் செல்வராஜ் எழுதி, இயக்கி கலைப்புலி எஸ். தாணுவால் தயாரிக்கப்பட்டது. எல். வி. முத்து கணேஷ் இசையமைப்பு மற்றும் ராசமதி ஒளிப்பதிவு ஆகியவற்றை உள்ளடக்கி, இத்திரைப்படம் டிசம்பர் 14, 2018 அன்று வெளியானது. இப்படத்தின் முன்னோட்டக் காட்சியானது செப்டம்பர், 2018 அன்று வெளியிடப்பட்டது.


மும்பையில் உதவி ஆணையராக இருக்கும் பிர்லா போஸ் (விக்ரம் பிரபு) ஒரு நேர்மையான காவலாளியான இவர் என்கவுண்டர் ஸ்பெசலிஸ்ட். 33 என்கவுன்ட்டர்கள் செய்துவிட்டு, மனித உரிமை மீறல் குற்றச்சாட்டில் இடைநீக்கம் செய்யப்படுகிறார். ஒரு தவறான புரிதலால் தன் அம்மா, காதலி இருவரையும்விட்டு பிரிகிறார். இந்த நிலையில், ராமேசுவரத்தில் நடந்த சிறுமி பாலியல் வன்கொடுமை வழக்கு அவரிடம் தரப்படுகிறது. அந்த வழக்கில் குற்றம்சாட்டப்பட்ட பிகாரைச் சேர்ந்த ஆசாத் (மிர்ஷி ஷா) என்பவரை என்கவுன்ட்டர் செய்யும் வேலையும் அவருக்கு கொடுக்கப்படுகிறது. அதன் பின்பு உண்மை குற்றவாளிகள் வேறு சிலர் என்பதை அறிகிறார். பிறகு ஆசாதை இவ்வழக்கில் இருந்து தப்பிக்க வைக்கிறாரா? உண்மை குற்றவாளிகளை என்ன செய்கிறார் என்பதே இத்திரைப்படத்தின் கதையாகும். 

இத்திரைப்படத்தில் இரண்டு பாடல்கள் மட்டுமே இடம் பெற்றுள்ளன.



</doc>
<doc id="425519" url="https://ta.wikipedia.org/wiki?curid=425519" title="2- பினைல்எதில்புரோமைடு">
2- பினைல்எதில்புரோமைடு

2-பினைல்எதில்புரோமைடு (2-Phenylethylbromide) ஒரு கரிமபுரோமைடு ஆகும். இது 2-பினைல்எத்தனால் உடன் பாசுபரசு மற்றும் புரோமின் வினைபுரிந்து கிடைக்கப் பெறுவதாகும். 

இச்சேர்மமானது உட்கொள்ளப்படும் போது மிதமான நச்சுத்தன்மை உடையதாகும்.

ஐதரசீனுடன் வினைபுரியும் போது இது பினெல்சீன் தயாரிக்கப்படுகிறது.


</doc>
<doc id="425521" url="https://ta.wikipedia.org/wiki?curid=425521" title="பாளையங்கோட்டை திரிபுராந்தகர் கோயில்">
பாளையங்கோட்டை திரிபுராந்தகர் கோயில்

பாளையங்கோட்டை திரிபுராந்தகர் கோயில் திருநெல்வேலி மாவட்டத்தில் உள்ள தேவார வைப்புத்தலமாகும். 

பாளையங்கோட்டையில் இக்கோயில் அமைந்துள்ளது. கோயில் உள்ள இடத்தை திரிபுராந்தகம் என்றும் அழைக்கின்றனர். 

இக்கோயிலில் உள்ள இறைவன் திரிபுராந்தகர் ஆவார். இறைவி விசாலாட்சி ஆவார். 

திருச்சுற்றில் ஜ்வரஹரேசுவரர், சப்தமாதர்கள், அறுபத்துமூவர், மகா கணபதி, வள்ளி தெய்வானையுடன் சுப்பிரமணியர், கஜலட்சுமி சரஸ்வதி, சனீஸ்வரர், நடராச சபை, நவக்கிரகங்கள், கால பைரவர், சந்திரன் ஆகியோரின் சன்னதிகள் உள்ளன. கோஷ்டத்தில் தட்சிணாமூர்த்தி, லிங்கோத்பவர், ஜலதுர்க்கை ஆகியோர் உள்ளனர். 


</doc>
<doc id="425525" url="https://ta.wikipedia.org/wiki?curid=425525" title="வேளாண் வேதிப்பொருள்">
வேளாண் வேதிப்பொருள்

விவசாய வேதிப்பொருள் (Agrochemical) என்பது விவசாயம் மற்றும் வேதிப்பொருள் என்ற வார்த்தைகளின் கூட்டு வார்த்தையின் சுருக்கமாகும். பெரும்பாலான நேர்வுகளில், விவசாய வேதிப்பொருள் என்பது பூச்சிக்கொல்லிகள், களைக்கொல்லிகள், பூஞ்சைக்கொல்லிகள் மற்றும் நூற்புழுக்கொல்லிகள் ஆகியவற்றைக் குறிக்கின்னறன. மேலும், இவ்வார்த்தையானது, தொகுப்பு முறை உரங்கள், இயக்குநீர், வளர்ச்சியூக்கிகள் ஆகியவற்றையும் குறிக்கப் பயன்படுகிறது.

பல விவசாய வேதிப்பொருட்கள் நச்சுத்தன்மை உடையனவாக இருக்கின்றன.  மொத்தமாக சேமித்து வைக்கும் வேளாண் வேதிப்பொருட்கள் எதிர்பாரா விதமாக சிதறும் நேர்வுகளில், குறிப்பாக சுற்றுச்சூழல் அல்லது உடல்நல அபாயங்களையோ அல்லது இரண்டையுமோ ஏறு்படுத்தும் வாய்ப்புகளைக் கொண்டுள்ளது. பல நாடுகளில், வேளாண்மைக்கான வேதிப்பொருட்கள் பயன்பாடு மிகவும் ஒழுங்குபடுத்தப்பட்டுள்ளது. அங்கீகாரம் பெற்ற வேளாண் வேதிப்பொருட்களைப் பயன்படுத்துதல், அரசாங்கத்தினால் வழங்கப்பட்ட அனுமதி ஆணைகள் ஆகியவை அவசியமாக்கப்பட்டுள்ளன. தவறான பயன்பாடு, போதிய பாதுகாப்பற்ற பண்டகசாலைகள், கவனக்குறைவாக வீணடிக்கப்படுதல் ஆகியவை குறிப்பிடத்தக்க தண்டத்தொகைகள் செலுத்துவதற்கு வழிவகுக்கும்.

வேளாண் வேதிப்பொருட்கள் பயிர்களைப் பாதுகாப்பதற்கும் பயிர்களின் விளைச்சலை அதிகப்படுத்துவதற்கும் அறிமுகப்படுத்தப்பட்டன. மிகவும் பொதுவாக பயன்படுத்தப்பட்ட வேளாண் வேதிப்பொருட்கள் பூச்சிக்கொல்லிகள் மற்றும் உரங்களை உள்ளடக்கியவையாகும். பூச்சிகளால் இத்தகைய வேதிப்பொருட்கள் ஏற்கத்தக்கவையாக மாறியபின், மேலும் புதிய வேளாண் வேதிப்பொருட்கள் பயன்படுத்தப்பட்டன. இத்தகைய வேளாண் வேதிப்பொருட்கள் சூழலுக்கு பல பக்க விளைவுகளை ஏற்படுத்தின. இருந்த போதிலும், வேளாண் வேதிப்பொருட்கள் முற்றிலுமாக செயல்திறமற்றவையல்ல. பெர்னாண்டோ பி. கார்வால்வோ எழுதிய விவசாயம், பூச்சிக்கொல்லிகள், உணவு காவல் மற்றும் உணவு பாதுகாப்பு என்ற கட்டுரையின்படி 1960 களில் இருக்கின்ற நிலப்பரப்பையும், அதிதீவிர பாசன வசதியையும், நைட்ரசன், பாசுபரசு மற்றும் பொட்டாசியம் ஆகியவற்றை உள்ளடக்கிய கனிம உரங்களையும் பயன்படுத்தியதே "பசுமைப்புரட்சி" நிகழக் காரணமாய் இருந்துள்ளன. ஆக, வேதி உரங்கள் 1960 களின் பசுமைப்புரட்சிக்கான தொடக்கமாய் இருந்துள்ளன. 1970 கள் தொடங்கி 1980 கள் வரையிலும் பூச்சிக்கொல்லி தொடர்பான ஆராய்ச்சி மேலும் தேர்ந்தெடுக்கப்பட்ட வேளாண் வேதிப்பொருட்களை உருவாக்குவதற்காகத் தொடர்ந்து நடந்தன. 

4500 ஆண்டுகளுக்கு முன்னர் இருந்த சுமேரியர்கள் கந்தகத்தின் கலவைகள் வடிவத்தில் பூச்சிக்கொல்லிகளைப் பயன்படுத்தி வந்ததாக கூறப்படுகிறது. மேலும், 3200 ஆண்டுகளுக்கு முன்னரே சீனர்கள் உடல் சார் ஒட்டுண்ணிகளான பேன் இனங்களைக் கட்டுப்படுத்த பாரதசம் மற்றும் ஆர்செனிக் சேர்மங்களைப் பயன்படுத்தியதாகவும் தெரிய வருகிறது.


</doc>
<doc id="425527" url="https://ta.wikipedia.org/wiki?curid=425527" title="சஜ்ஜன் குமார்">
சஜ்ஜன் குமார்

சஜ்ஜன் குமார் (பிறப்பு: 23 செப்டம்பர் 1945) இந்திய தேசிய காங்கிரஸ் கட்சியைச் சேர்ந்த அரசியல்வாதி மற்றும் சீக்கியர்களுக்கு எதிரான கலவரத்தில் தண்டனை பெற்றவர் ஆவார். பதினான்காவது மக்களவை தேர்தலில் தில்லி புறநகர்த் தொகுதியிலிருந்து நாடாளுமன்ற உறுப்பினராகத் தேர்வு செய்யப்பட்டார். 1977 இல் காங்கிரஸ் சார்பாகத் தில்லி மாநகராட்சி உறுப்பினராகத் தேர்வாகினார்.

இந்திரா காந்தி படுகொலைக்குப் பின்னர் உருவான 1984 சீக்கியர்களுக்கெதிரான கலவரத்திற்குத் தொடர்புடையவர் எனக் குற்றம் சாட்டப்பட்டு, இவர் உட்பட ஆறு நபர்கள் மீது நீதிமன்ற விசாரணை நடந்தது. 2013 ஆம் ஆண்டு கட்கட்டூமா மாவட்ட நீதிமன்றத்தில் பல்வான் கோகார், பக்மால், மற்றும் கிர்தாரி லால் ஆகியோருக்கு ஆயுள் தண்டனையும், மகேந்தர் யாதவ், கிஷன் கோகார் இருவருக்கு மூன்று ஆண்டுகள் கடுங்காவல் தண்டனையும் வழங்கி, சஜ்ஜன் குமார் விடுதலை செய்யப்பட்டார். இதன்பின்னர், 2013 ஆகஸ்ட் 13 இல் தில்லி நீதிமன்றத்தில் மத்திய புலனாய்வுத்துறை மேல்முறையீடு செய்தது. தொடர் விசாரணைக்குப் பின்னர் 2018 டிசம்பர் 17 இல் இவரின் குற்றம் நிருபிக்கப்பட்டு, ஆயுள் தண்டனை விதித்து தில்லி உயர் நீதிமன்றம் தீர்ப்பளித்தது. அடுத்த நாள் காங்கிரஸ் கட்சியிலிருந்து விலகினார்.


</doc>
<doc id="425535" url="https://ta.wikipedia.org/wiki?curid=425535" title="பாலாறு (காவிரியின் துணை ஆறு)">
பாலாறு (காவிரியின் துணை ஆறு)

பாலாறு என்பது தென்னிந்தியாவில் உள்ள ஒரு ஆறு ஆகும். இது காவிரியின் துணை ஆறுகளில் ஒன்று. காவிரி அறானது தமிழகத்துக்குள் நுழைந்ததும் அதனுடன் முதலில் கலக்கும் ஆறு இதுவே. இந்த ஆறு ஈரோடு மாவட்டம், ஈரெட்டியூர் அருகே உள்ள மலைப் பகுதியில் சிற்றாறாக உருவாகி, தன் பாதையில் உள்ள நீரோடைகள் பலவற்றை தன்னோடு இணைத்துக்கொண்டு தமிழக கர்நாடக எல்லைவழியாக பாய்கிறது. இந்த ஆறு பாயும் பகுதியானது வனப்பகுதியும், மலையடிவாரப் பகுதியும் உள்ள பகுதியாக இருப்பதால், இந்த ஆற்றின் வழியாக ஆண்டுதோறும் கணிசமான நீர் காவிரிக்கு கிடைக்கிறது. குறிப்பாக தென்மேற்கு, வடகிழக்கு பருவமழைக் காலங்களில் இந்த ஆற்றில் நீர்வரத்து மிகுந்து இருக்கும். பாலாறு காவிரியை நெருங்குவதற்கு சில கிலோ மீட்டர் முன்பாக சுமார் அரை கிலோ மீட்டர் அகலம் கொண்ட ஆறாக அகன்று பாய்கிறது. இந்த ஆறானது காவிரி ஆற்றுடன் கலக்கும் இடமானது மேட்டூர் அணையின் நீர்தேக்கப்பகுதியான அடிபாலாறு என்ற பகுதியாகும்.


</doc>
<doc id="425538" url="https://ta.wikipedia.org/wiki?curid=425538" title="பேட் ஜீனியஸ்">
பேட் ஜீனியஸ்

பேட் ஜீனியஸ்("Bad Genius)" என்பது 2017 ஆம் ஆண்டில் வெளியான தாய்லாந்துத் திரைப்படம் ஆகும். கொள்ளை சம்பவத்தினை அடிப்படையாகக் கொண்ட ஒரு பரபரப்பூட்டும் வகையினைச் ("திரில்லர்)" சார்ந்த திரைப்படம் ஆகும். இதனை "ஜோர் குவாங் திரைப்பட" நிறுவனம் தயாரித்தது. மேலும் ஜி டி எச் 559 நிறுவனம் வெளியிட்டது. "நட்டாவுட் பூன்பிரியா" இயக்கிய இந்தத் திரைப்படத்தில் சட்டிமோன் சுவாங் சோரோசியாகன் நடித்திருந்தார். 

லின், ஒரு மேல் நிலை பள்ளி மாணவி தேர்வுகள் நடைபெறும்போது  வினாத்தாளில் இருக்கும் கேள்விகளுக்கான பதில்களை சக மாணவர்களிடம் கையசைவுகள் மூலமாகவும் பியானோ இசைக்கு செய்யும் கையசைவுகளில் கொடுக்கும் குறிப்புகள் மூலமாகவும் கூட  சொல்லி உதவுகிறார் . ஆனால் ஒரு கட்டத்தில் பள்ளியில் நிர்வாகத்தில் அதிக உதவித்தொகை கேட்கும்போது இந்த தேர்வுகளில் சொல்லிக்கொடுப்பதன் மூலமாக கணிசமான தொகையை மாணவர்களிடம் இருந்து பெறுவதன் மூலமாக சம்பாதிக்கிறார் .

சக மாணவர் Bank மூலமாக லின் இன் இந்த முயற்சி வெளிவரும்போது பள்ளியின் நிர்வாகத்தால் கண்டிக்கப்படுகிறார் 

பல திருப்பங்களுக்கு பிறகு ஒரு கட்டத்தில் வெவ்வேறு நாடுகளில் நடக்கும் STIC தேர்வுகளில் விதிமுறைகளை மீறி கேள்விக்கான பதில்களை எழுதும்போது நினைவில் வைத்துக்கொண்டு மெசேஜ் மூலமாக Australia , Sydney ல் இருந்து சொந்த நாட்டில் உள்ள STIC EXAM எழுதுபவர்களுக்கு அனுப்புவதன் மூலம் உதவி செய்கிறார் னால் Bank இன்னும் இதே போல நிறைய பணம் சம்பாதிக்க லின் ஐ கட்டாயப்படுத்த முயற்சிக்கும்போது லின் அவருடைய அப்பாவிடம் உண்மையை சொல்கிறார் , மேலும் நேர்மையான முறையில் STIC தேர்வு நிர்வாகத்தினரிடம் அவருடைய தவறை ஒப்புக்கொண்டு வாக்குமூலம் கொடுக்கிறார் . 
https://en.wikipedia.org/wiki/Bad_Genius

</doc>
<doc id="425548" url="https://ta.wikipedia.org/wiki?curid=425548" title="சந்திரகுமாரி">
சந்திரகுமாரி

சந்திரகுமாரி என்பது சன் தொலைக்காட்சியில் திசம்பர் 10, 2018 முதல் திங்கள் முதல் சனிக்கிழமை வரை இரவு 9:30 மணிக்கு ஒளிபரப்பான ஒரு சரித்திரத் தொடர் ஆகும். இந்த தொடர் தற்பொழுது புதிய நேரத்தில் 18 மார்ச்சு 2019 முதல் முதல் திங்கள் முதல் சனி வரை மாலை 6:30 மணிக்கு ஒளிபரப்பாகின்றது. 

இந்த தொடரை சன் தொலைக்காட்சி நிறுவனம் மற்றும் ராதிகாவின் ராடான் மீடியா நிறுவனத்துடன் இணைந்து அதிக பொருள் செலவில் தயாரிக்கிறது. இந்த தொடரில் சரித்திரகால பெண் மற்றும் தற்காலத்து பெண் என 2 வேடங்களில் ராதிகா நடிக்கின்றார். இவருடன் சேர்ந்து தாமிரபரணி, சட்டப்படி குற்றம் போன்ற படங்களில் நடித்த பானு, இதில் ராதிகாவின் மகளாக நடிக்கிறார். நிரோஷா, அரவிந்து ஆகாசு, வேணு அரவிந்த் ஆகியோர் முக்கியக் கதாபாத்திரங்களில் நடிக்கின்றனர்.

சரித்திர காலத்து கதையை, அண்ணாமலை, வீரா, பாட்ஷா படத்தின் இயக்குநரான சுரேஸ் கிருஷ்ணா இயக்குகிறார். நிகழ்காலக் கதையை சி.ஜே.பாஸ்கர் இயக்குகிறார். சிற்பி இசையமைக்கும் இந்த தொடருக்கு, பாலமுருகன் மற்றும் பிலிப் விஜயகுமார் ஒளிப்பதிவு செய்கின்றனர். தற்பொழுது இந்த தொடர் வேறு கதையை நோக்கு நகர்கின்றது. 




இந்த தொடர் முதலில் 10 திசம்பர் 2018 முதல் இரவு 9:30 மணிக்கு ஒளிபரப்பானது. 18 மார்ச்சு 2019 முதல் இவ் தொடர் திங்கள் முதல் சனிக்கிழமை வரை மாலை 6:30 மணிக்கு நேரம் மாற்றப்பட்டது. இந்த தொடர் ஒளிபரப்பான நேரத்தில்லட்சுமி ஸ்டோர்ஸ் என்ற தொடர் ஒளிபரப்பாகின்றது. 

19 வருடங்கலாக இரவு 9:30 மணிக்கு ராதிகாவின் தொடர்கள் ஒளிபரப்பாகி வந்தது, இந்த தொடரின் மதிப்பிட்டு அளவு குறைவு காரணாமாக இந்த தொடர் நேரம் மாற்றப்பட்டது. 

கீழே உள்ள அட்டவணையில், நீல நிற எண்கள் குறைந்த மதிப்பீடுகள் குறிக்கும் மற்றும் சிவப்பு நிற எண்கள் அதிக மதிப்பீடுகளை குறிக்கும்.

இந்த தொடர் மலையாளம் மொழியில் சந்திரகுமாரி என்ற அதே பெயரில் மொழி மாற்றம் செய்யப்பட்டு டிசம்பர் 24, 2018 முதல் திங்கள் முதல் வெள்ளி வரை இரவு 8:30 மணிக்கு சூர்யா தொலைக்காட்சி யில் ஒளிபரப்பாகின்றது. கன்னடம் மற்றும் தெலுங்கு மொழிகளில் மொழிமாற்றம் செய்யப்பட்டு உதயா தொலைக்காட்சி மற்றும் ஜெமினி தொலைக்காட்சிகளில் ஒளிபரப்பானது. 




</doc>
<doc id="425551" url="https://ta.wikipedia.org/wiki?curid=425551" title="கண்மணி (தொலைக்காட்சித் தொடர்)">
கண்மணி (தொலைக்காட்சித் தொடர்)

கண்மணி என்பது சன் தொலைக்காட்சியில் அக்டோபர் 22, 2018ஆம் ஆண்டு முதல் திங்கள் முதல் சனிக்கிழமை வரை இரவு 8:30 மணிக்கு ஒளிபரப்பாகும் தொலைக்காட்சித் தொடர். இந்த தொடரை ஹோம் மூவி மேக்கேர்ஸ் நிறுவனம் தயாரிக்க, பூர்ணிமா, சஞ்சீவ் மற்றும் லீஷா முதன்மை கதாபாத்திரத்தில் நடிக்க, சதாசிவம் பெருமாள் இயக்குகின்றார்.






</doc>
<doc id="425573" url="https://ta.wikipedia.org/wiki?curid=425573" title="மஞ்சள் நிறமி 139">
மஞ்சள் நிறமி 139

மஞ்சள் நிறமி 139 ("Pigment Yellow 139") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் ஆரஞ்சு சாயமாகப் பயன்படுத்தப்படும் இந்நிறமி ஐசோ இண்டோலின் வழிப்பெறுதி சாயமாக வகைப்படுத்தப்படுகிறது. இம்மஞ்சள் ஆரஞ்சு நிற நிறமி பெரும்பாலான கரைப்பான்களிலும் கிட்டத்தட்ட கரைவதில்லை. 

ஆர்த்தோ தாலோநைட்ரைலுடன் அமோனியாவைச் சேர்த்து வினைப்படுத்தினால் டையிமினோ ஐசோயிண்டோலின் உருவாகிறது. பின்னர் இந்த இடைநிலைச் சேர்மம் பார்பிட்டியூரிக் அமிலத்துடன் சேர்ந்து ஒடுக்கமடைகிறது. 


</doc>
<doc id="425576" url="https://ta.wikipedia.org/wiki?curid=425576" title="மஞ்சள் நிறமி 83">
மஞ்சள் நிறமி 83

மஞ்சள் wஇறமி 83 ("Pigment Yellow 83") என்பது CHClNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறமாக பயன்படுத்தப்படும் இந்நிறமி ஒரு டையரைலைடு சாயமாக வகைப்படுத்தப்படுகிறது. 

மூன்று உட்கூறுகளிலிருந்து மஞ்சள் நிறமி 83 என்ற சேர்மம் தயாரிக்கப்படுகிறது. 2,5-டைமெத்தாக்சி-4-குளோரோ அனிலினுடன் டைமெத்தில் அனிலினுடன் டைகீட்டோன் சேர்த்து அசிட்டோ அசிட்டலேற்ற அனிலின் வருவிக்கப்படுகிறது. பின்னர் இச்சேர்மம் 3,3’-டைகுளோரோபென்சிலிடினிலிருந்து பெறப்பட்ட பிசு ஈரசோனியம் உப்புடன் பிணைப்பு வினைக்கு உட்படுத்தப்பட்டு இச்சேர்மம் தயாரிக்கப்படுகிறது 


</doc>
<doc id="425577" url="https://ta.wikipedia.org/wiki?curid=425577" title="மஞ்சள் நிறமி 81">
மஞ்சள் நிறமி 81

மஞ்சள் நிறமி 81 ("Pigment Yellow 81") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறமாக பயன்படுத்தப்படும் இந்நிறமி ஒரு டையரைலைடு சாயமாக வகைப்படுத்தப்படுகிறது. 

மூன்று உட்கூறுகளிலிருந்து மஞ்சள் நிறமி 81 என்ற சேர்மம் தயாரிக்கப்படுகிறது. டைமெத்தில் அனிலினுடன் டைகீட்டோன் சேர்த்து அசிட்டோ அசிட்டலேற்ற அனிலின் வருவிக்கப்படுகிறது. பின்னர் இச்சேர்மம் 3,3’-டைகுளோரோபென்சிலிடினிலிருந்து பெறப்பட்ட பிசு ஈரசோனியம் உப்புடன் பிணைப்பு வினைக்கு உட்படுத்தப்பட்டு இச்சேர்மம் தயாரிக்கப்படுகிறது. 


</doc>
<doc id="425580" url="https://ta.wikipedia.org/wiki?curid=425580" title="மஞ்சள் நிறமி 16">
மஞ்சள் நிறமி 16

மஞ்சள் நிறமி 16 ("Pigment Yellow 16") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறமாக பயன்படுத்தப்படும் இந்நிறமி ஒரு டையரைலைடு சாயமாக வகைப்படுத்தப்படுகிறது. நிறந்தர மஞ்சள் சாயமாக கருதப்படும் இதன் குறியீட்டு எண் 20040 ஆகும் . 

டைகீட்டீனைப் பயன்படுத்தி ஆர்த்தோ தொலுடினை அசிட்டோ அசிட்டைலேற்றம் செய்வதன் வழியாக இச்சேர்மத்தைத் தயாரிக்கலாம். வினையில் விளையும் பிசு அசிட்டோ அசிட்டைலேற்ற சேர்மமானது 2,4-டைகுளோரோ அனிலினிலிருந்து பெறப்பட்ட இருசம ஈரசோனியம் உப்புடன் சேர்த்து பிணைப்பு வினைக்கு உட்படுத்தப்படுகிறது . 


</doc>
<doc id="425584" url="https://ta.wikipedia.org/wiki?curid=425584" title="மஞ்சள் நிறமி 13">
மஞ்சள் நிறமி 13

மஞ்சள் நிறமி 13 ("Pigment Yellow 13") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவோர் அசோ சேர்மமாகும். பரவலாக மஞ்சள் சாயமாக மஞ்சள் நிறமி 13 பயன்படுத்தப்படுகிறது. 3,3’-டைகுளோரோபென்சிடினிலிருந்து வருவிக்கப்படும் டையரைலைடு சாயமாகவும் இது வகைப்படுத்தப்படுகிறது. மஞ்சள் நிறமி 12 உடன் இச்சேர்மம் நெருங்கிய தொடர்பு கொண்டுள்ளது. இச்சேர்மத்தில் இரண்டு பீனைல் குழுக்கள் 2,4-சைலைல் குழுக்களால் இடப்பெயர்ச்சி செய்யப்பட்டுள்ளன 


</doc>
<doc id="425586" url="https://ta.wikipedia.org/wiki?curid=425586" title="மஞ்சள் நிறமி 12">
மஞ்சள் நிறமி 12

மஞ்சள் நிறமி 12 ("Pigment Yellow 12") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவோர் அசோ சேர்மமாகும். பரவலாக மஞ்சள் சாயமாக மஞ்சள் நிறமி 12 பயன்படுத்தப்படுகிறது. 3,3’-டைகுளோரோபென்சிடினிலிருந்து வருவிக்கப்படும் டையரைலைடு சாயமாகவும் இது வகைப்படுத்தப்படுகிறது. மஞ்சள் நிறமி 13 உடன் இச்சேர்மம் நெருங்கிய தொடர்பு கொண்டுள்ளது. இச்சேர்மத்தில் இரண்டு பீனைல் குழுக்கள் 2,4-சைலைல் குழுக்களால் இடப்பெயர்ச்சி செய்யப்பட்டுள்ளன 


</doc>
<doc id="425587" url="https://ta.wikipedia.org/wiki?curid=425587" title="மஞ்சள் நிறமி 10">
மஞ்சள் நிறமி 10

மஞ்சள் நிறமி 10 ("Pigment Yellow 10") என்பது CHCNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு மோனோ அசோபிரசோலோன் சாயச் சேர்மமாகும். மஞ்சள் நிறமாக இச்சாயம் பயன்படுத்தப்படுகிறது. குறிப்பாக அமெரிக்காவில் சாலைகளில் மஞ்சள் வண்ணம் பூசுவதற்கு இந்நிறம் பயன்படுகிறது. டைகுளோரோ அனிலினுடன் பிரசோலோன் சேர்த்து வருவிக்கப்படும் ஈரசோனியம் உப்பை பிணைப்பு வினைக்கு உட்படுத்தி இச்சேர்மம் தயாரிக்கப்படுகிறது. 

எக்சு கதிர் படிகவியல் ஆய்வு இச்சாயத்தின் வேதிக் கட்டமைப்பை உறுதிப்படுத்துகிறது. C=O பிணைப்பு மற்றும் இரண்டு ஐதரசோன் குழுக்கள் ஒரு சமதள மூலக்கூற்றில் இக்கட்டமைப்பில் இடம்பெற்றுள்ளன. 


</doc>
<doc id="425588" url="https://ta.wikipedia.org/wiki?curid=425588" title="3,3'-டைகுளோரோபென்சிடின்">
3,3'-டைகுளோரோபென்சிடின்

3,3'-டைகுளோரோபென்சிடின் ("3,3'-Dichlorobenzidine") என்பது (CHCl(NH)) அல்லது CHCN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். தூய்மையான நிலையில் இச்சேர்மம் வெளிர் மஞ்சள் நிறத்துடன் காணப்படுகிறது. வர்த்தக மாதிரி உப்புகள் பெரும்பாலும் வண்ணங்களாகக் காணப்படுகின்றன. அரிதாக இச்சேர்மம் தண்ணீரில் கரைகிறது. ஈரமுள்ள ஒரு பசையாக பெரும்பாலும் இது வழங்கப்படுகிறது. அச்சு மைகள் தயாரிக்கப் பயன்படும் டையரைலைடு மஞ்சள் எனப்படும் ஈரரைலைடு மஞ்சள் என்ற சாயத்தைத் தயாரிப்பதற்கு 3,3'-டைகுளோரோபென்சிடின் சேர்மம் பரவலாகப் பயன்படுத்தப்படுகிறது. புற்றுநோய் அச்சம் காரணமாக சாயங்கள் தயாரிக்கும் தொழிலில் இச்சேர்மத்தைப் பயன்படுத்துவது கைவிடப்பட்டுள்ளது.

நைட்ரோகுளோரோபென்சீன் சேர்மத்திலிருந்து இரண்டு படிநிலைகளில் 3,3'-டைகுளோரோபென்சிடின் தயாரிக்கப்படுகிறது. முதல் படிநிலையில் காரத்திலுள்ள துத்தநாகத்தைப் பயன்படுத்தி ஒடுக்கவினை நிகழ்த்தி 3,3'-டைகுளோரோடைபீனைலைதரசீன் என்ற இடைநிலை சேர்மம் தயாரிக்கப்படுகிறது. இவ்விடைநிலை பென்சிடின் மறுசீரமைப்பு வினைக்கு உட்பட்டு 3,3'-டைகுளோரோபென்சிடின் சேர்மத்தைத் தருகிறது . 

3,3'-டைகுளோரோபென்சிடினின் நீரிய கரைசல் ஒளியினால் தரங்குறைந்து மோனோகுளோரோ வழிப்பெறுதியைக் கொடுக்கிறது. இது குளோரினேற்றத்திற்கு உட்பட்டு டெட்ராகுளோரோ வழிப்பெறுதியைத் தருகிறது.
3,3'-டைகுளோரோபென்சிடினின் மிகப்பரவலாகப் பயன்படுத்தப்படும் வினை ஈரசோனியமாக்கல் வினையாகும். இந்த பிசு(ஈரசோ) இடைநிலை பின்னர் பிணைப்பு வினைக்கு உட்பட்டு அசிட்டோ அசிட்டைலமினோபென்சீன் (CH3C(O)CH2C(O)NHAr) வழிப்பெறுதிகளைக் கொடுக்கிறது. இவ்வழிமுறையில் மஞ்சள் சாயம் 12, மஞ்சள் சாயம் 13, மஞ்சள் சாயம் 14, மஞ்சள் சாயம் 17, மஞ்சள் சாயம் 83 போன்ற வர்த்தக முறை மஞ்சள் சாயங்கள் உற்பத்தி செய்யப்படுகின்றன 

3,3'-டைகுளோரோபென்சிடின் சேர்மம் புற்று நோயை உருவாக்கும் வேதிச்சேர்ம்மாகக் கருதப்படுகிறது . 
விலங்குகளில் புற்றுநோய் கட்டிகள் உருவாக்கும் நிகழ்வை இச்சேர்ம்ம் அதிகரிப்பதாகக் கூறப்படுகிறது . ஏனெனில் பென்சிடின் என்ற புற்றுநோய் ஊக்கியுடன் கட்டமைப்பு ரீதியாக இது ஒத்துள்ளது. மனிதர்களிலும் சிறுநீர்ப்பை புற்றுநோயை ஏற்படுத்துவதில் இதேபோன்ற வழிமுறையை இச்சேர்ம்ம் பகிர்ந்து கொள்ளலாம் என நம்பப்படுகிறது . 



</doc>
<doc id="425596" url="https://ta.wikipedia.org/wiki?curid=425596" title="2,4-பிசு(4-ஐதராக்சிபென்சைல்)பீனால்">
2,4-பிசு(4-ஐதராக்சிபென்சைல்)பீனால்

2,4-பிசு(4-ஐதராக்சிபென்சைல்)பீனால் ("2,4-Bis(4-hydroxybenzyl)phenol") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பீனாலிக் வகை சேர்மமான இது கேசுடிரோதியா எலாட்டா என்ற அழுகிய மந்தாரை இனத்தாவரமும், கேலியோலா பேபெரி என்ற மைக்கோ-சார்பூட்ட மந்தாரை இனமும் உற்பத்தி செய்கின்றன.


</doc>
<doc id="425613" url="https://ta.wikipedia.org/wiki?curid=425613" title="அவென்ஜ்ர்ஸ் : இன்பினிட்டி வார்">
அவென்ஜ்ர்ஸ் : இன்பினிட்டி வார்

அவென்ஜ்ர்ஸ் இன்பினிட்டி வார் ("Avengers: Infinity War") ("தமிழ்  : அவென்ஜ்ர்ஸ் முடிவில்லா போர்") என்பது ஏப்ரல் 24 2018 ல் வெளிவந்த சூப்பர் ஹீரோ திரைப்படம் ஆகும் . இந்த திரைப்படம் அவென்ஜ்ர்ஸ் (2012) மற்றும் அவென்ஜ்ர்ஸ் ஏஜ் ஆப் அல்ட்ரான் (2014) திரைப்படத்தை அடுத்து மூன்றாவதாக  வெளிவந்தது .

இந்த திரைப்படம் மார்வெல் திரைப்படங்களின் வரிசையான மார்வெல் சினிமாட்டிக் யுனிவர்சு என்ற திரைப்படங்களின் கதைகளின் தொடர்ச்சியாக அமைந்துள்ளது .

இன்பினிட்டி கற்கள் உலகத்தில் இருக்கும் மக்கள் மட்டும் அல்லாது எல்லா கிரகத்திலும் இருக்கும் மக்கள் தொகையில் பாதி பேரை காணாமல் போகவைக்கும் வல்லமை உடையது . இந்த கற்களை அடையும் முயற்சியில் தேனொஸ் , தோர் இன் விண்கப்பலை உடைக்கிறார் . தோர் ,  கார்டியன்ஸ் ஆஃப் தி காலக்சி அமைப்பினரால் காப்பாற்றப்படுகிறார் . ப்ருஸ் பேனர்  பூமியில் டாக்டர் ஸ்டிரெஞ்ச் , மற்றும் அயன் மேன் குழுவினரை சந்தித்து எச்சரிக்கிறார் , ஸ்பேஸ், மைண்ட், ரியாலிட்டி, பவர், டைம் மற்றும் சோல் உள்ளிட்ட ஆறு அதியசயக் கற்களும் உலகத்தில் ஆறு வெவ்வேறு இடங்களில் வைக்கப்பட்டுள்ளது.

இரண்டு கற்கள் ஒரே இடத்தில் இருக்க கூடாது என்ற நியதிப்படி இவை பிரித்து வைக்கப்பட்டுள்ளது. இந்த ஆறு கற்களையும் தன் வசப்படுத்தி உலகத்தையே ஆட்டிப் படைத்து, அழிக்க நினைக்கிறார் தேனோஸ்.

இந்த திரைப்படம்  முந்தைய திரைப்படங்களில் இடம்பெற்ற இன்பினிட்டி கற்கள் என்ற சக்திவாய்ந்த கற்களை தேனொஸ் கைப்பற்ற முயற்சிப்பதையும் அந்த முயற்சியை தடுக்க அவென்ஜ்ர்ஸ் மற்றும் கார்டியன்ஸ் ஆஃப் தி காலக்சி என்ற விண்வெளி சூப்பர் ஹீரோ அமைப்புடன் இணைந்து போராடுவதை கதையாக கொண்டுள்ளது

தேனொஸ் இன் படையை சேர்ந்தவர்களால் தாக்கப்படும்போது டாக்டர் ஸ்டிரெஞ்ச் , அயன் மேன் , ஸ்பைடர்மேன் தேனொஸ் இன் கிரகமான டைடன் செல்லும் விண்கப்பலில் மாட்டிக்கொள்கின்றனர் ,

இந்தநிலையில், மைண்ட் ஸ்டோனை வைத்திருக்கும் விஷனை, பிளாக் பாந்தரின் வக்கான்டாவுக்கு அழைத்து சென்று அந்த அதிசயக் கல் கிடைக்க முடியாதபடி அழிக்க முடிவு செய்கின்றனர்.

தோர் தானோசை வெல்ல சக்திவாய்ந்த ஒரு ஆயுத்தை உருவாக்க கார்டியன்ஸ் ஆஃப் தி காலக்சி அமைப்பை சேர்ந்த க்ரூட் மற்றும் ராக்கெட் ராக்கூன் உதவியுடன் நேட்விலார் கிரகத்துக்கு செல்கிறார் அங்கே தோரின் சக்திகளை ஒருங்கிணைக்கும் ஒரு ஆயுதத்தை உருவாக்குகிறார்

கார்டியன்ஸ் ஆஃப் தி காலக்சியின் முயற்சி தேனொஸ் ஆல் முறியடிக்கப்பட்டு ஸ்டார் லார்ட் நேசிக்கும்  தேனொஸ் இன் மகள் கமோரா அமைப்பிடம் இருந்து பிரிக்கப்படுகிறார் , சோல் ஸ்டோன் அடையும் முயற்சியில் கமோரா கொல்லப்படுகிறார்

கார்டியன்ஸ் ஆஃப் தி காலக்சி டைடன் ல் அயன்மேன் குழுவுடன் இணைந்தாலும் தேனொஸ் தோற்கடிக்கப்படவில்லை . நான்கு இன்பினிட்டி  கற்களின் உதவியுடன் அயன்மேன் தோற்கடிக்கப்பட்ட பின்னர் அயன் மேனை காப்பாற்ற டாக்டர் ஸ்டிரெஞ்ச் காலத்தை கட்டுப்படுத்தும் டைம் ஸ்டோனை கொடுக்கிறார்

டைம் ஸ்டோனின் உதவியுடன் கேப்டன் அமெரிக்கா மற்றும் ப்ளாக் பாந்தர் குழுவினரை தோற்கடித்து அழிக்கப்பட்ட 6 வது இன்பினிட்டி ஸ்டோனை அடைகிறார் , அவைகளின் சக்திகளுடன் எல்லா கிரகத்திலும் இருக்கும் பாதி மக்கள் தொகையை மறையவைக்கிறார் . ஸ்டிரெஞ்ச் , ஸ்பைடர்மேன் போன்று சக்திவாய்ந்த மனிதர்களில் குறிப்பிட்ட சிலரும் மறைந்துபோகின்றனர் , மக்கள் தொகையில் பாதி பேர் மறைந்து போகின்றனர்.

அவென்ஜ்ர்ஸ் 4 திரைப்பட முன்னோட்டம் யு டியூப் இணையதளத்தில் டிசம்பர் 7 2018 ல் வெளியிடப்பட்டது

இந்த திரைப்படத்தின் பெயர் அவென்ஜ்ர்ஸ் எண்ட்கேம்.

</doc>
<doc id="425617" url="https://ta.wikipedia.org/wiki?curid=425617" title="கிருத்திகா (எழுத்தாளர்)">
கிருத்திகா (எழுத்தாளர்)

கிருத்திகா (Kiruthika, Singapore writer) சிங்கப்பூரின் தமிழ் எழுத்தாளர், நூலாசிரியர், பட்டிமன்றப் பேச்சாளர், பயிலரங்கு பயிற்றுவிப்பாளர் என தமிழ் இலக்கியத்துக்காக பலதரப்பட்ட விதங்களில் பங்காற்றி வருகிறார். நவீன சிந்தனைகள், அறிவியல் புனைவுகளைத் தற்காலத்திற்கேற்ப கதைகளில் எழுதி வருகிறார். இவரது பயணக் கட்டுரைகளில் காட்சிப்படுத்துதல் மூலம் வாசிப்பவர்களையும் பயணத்தின் ஒரு கதாபாத்திரமாகவே மாற்றிவிடும் நடை கொண்டிருக்கும்.

கிருத்திகா ' உல்லாசக்கப்பல் பயணம் (சிங்கப்பூர்-மலேசியா-தாய்லாந்து)' என்ற பயண நாவலை எழுதி வெளியிட்ட 2014ஆம் ஆண்டு முதல் தமிழ் இலக்கியத்தின் பல்வேறு துறைகளில் எழுதி  வருகிறார். பயணக்கட்டுரையும் அறிவியல் புனைக்கதைகளும் இவருக்குப் பிடித்தவை. 

தகவல் தொழில்நுட்ப மேலாளராக அலுவலக வேலைகளுக்கு நடுவே சிங்கப்பூர்த் தமிழ் எழுத்தாளர் கழக செயல்பாடுகளில் தன்னை ஈடுபடுத்திக்கொண்டு தொண்டூழியம் செய்வதோடு, தொடர்ந்து எழுதி, தமிழ் இலக்கியத்திற்குத் தனது படைப்புகளை அளித்து வருகிறார். மேலும், ’கதைக்களத்தின்’ பொறுப்பாளராகச் செயல்பட்டு புதிய / மாணவ எழுத்தாளர்கள் கதைக்களம் போட்டிகளுக்கு பெரும் அளவில் சிறுகதைகள் எழுத ஊக்குவித்து வருகிறார். 

மாணவர்களுக்காக கதை சொல்வது, மொழிபெயர்ப்பு, கவிதை மற்றும் சிறுகதைப் பயிலரங்குகளை நடத்துவதில் ஆர்வம் காட்டி வருகிறார். சிங்கப்பூர்ப் பட்டிமன்றங்களிலும் இவருடைய குரலைக் கேட்கலாம்.

ஜப்பானிய மொழியில் புலமை பெற்றுள்ளவர். மலையேறுவதில் ஆர்வம் கொண்டு 5400 மீட்டர் உயர ’எவரெஸ்ட் அடிவார முகாமைத்’ (EBC) தொட்டவர். ’கராத்தே’, ’டேக்வாண்டோ’ போன்ற தற்காப்பு கலைகளும் பயின்று தேர்ந்தவர்.





</doc>
<doc id="425649" url="https://ta.wikipedia.org/wiki?curid=425649" title="இந்தியப் பொதுத் தேர்தல், 2019">
இந்தியப் பொதுத் தேர்தல், 2019

இந்தியப் பொதுத் தேர்தல், 2019 என்பது இந்தியாவில் நடைபெறவுள்ள 17வது மக்களவைத் தேர்தல் ஆகும். இத்தேர்தலானது 2019 ஆம் ஆண்டு ஏப்ரல் 11ல் தொடங்கி மே 19 வரை 7 கட்டங்களாக நடைபெற உள்ளது. இந்தப் பொதுத்தேர்தலின் வாக்கு எண்ணிக்கை 2019 மே 23 அன்று நடைபெற்று முடிவுகள் அன்றே அறிவிக்கப்படும்.

இந்தப் பொதுத்தேர்தலுடன் ஆந்திரப் பிரதேசம், அருணாசலப் பிரதேசம்,  ஒடிசா மற்றும் சிக்கிம் ஆகிய மாநிலங்களின் சட்டமன்றத் தேர்தல்களும் நடைபெற உள்ளது.

7 கட்டங்களாக தேர்தல் நடைபெறும் என அறிவிக்கப்பட்டுள்ளது. வாக்கு எண்ணிக்கை மே 23 அன்று நடைபெறும். பீகார், உத்திரப்பிரதேசம் மற்றும் மேற்கு வங்காளம் ஆகியவற்றில் ஏழு கட்டங்களிலும் தேர்தல் நடைபெறும். 

முதன்மைக் கட்சிகள் - பாரதிய ஜனதா கட்சி, , சிவசேனா, ஐக்கிய ஜனதா தளம், அகாலி தளம், அதிமுக, லோக் ஜன சக்தி, அப்னா தளம் சிக்கிம் விடுதலை முன்னணி மற்றும் சில பிராந்தியக் கட்சிகளும் உள்ளன.

முதனமைக் கட்சிகள்- இந்திய தேசிய காங்கிரசு, தேசியவாத காங்கிரசு கட்சி, இராச்டிரிய ஜனதா தளம், ஜனதா தளம் (சமயச்சார்பற்ற), ஜார்க்கண்ட் முக்தி மோர்ச்சா, திமுக இராச்டிரிய லோக் சமதா கட்சி மற்றும் சில பிராந்தியக் கட்சிகளும் உள்ளன.

திமுக கூட்டணியில் காங்கிரசு 10 தொகுதிகளிலும், மார்க்சியப் பொதுவுடமைக் கட்சியும், இந்தியப் பொதுவுடமைக் கட்சியும், விடுதலைச் சிறுத்தைகள் கட்சியும் தலா இரண்டு தொகுதிகளிலும் மதிமுக, கொங்கு தேசிய முன்னேற்றக் கட்சி, இந்திய யூனியன் முசுலிம் லீக் ஆகிய கட்சிகள் தலா ஒரு தொகுதிகளிலும் போட்டியிடுகின்றன. கூட்டணி கட்சிகளுக்கு ஒதுக்கப்பட்டது போக திமுக மொத்தம் இருபது இடங்களில் போட்டியிடுகிறது.

அதிமுக கூட்டணியில் பாமக ஏழு தொகுதிகளிலும், பாசக ஐந்து தொகுதிகளிலும் தேமுதிக நான்கு தொகுதிகளிலும் புதிய தமிழகம், புதிய நீதிக்கட்ணி, தமிழ் மாநில காங்கிரசு ஆகிய கட்சிகள் தலா ஒரு தொகுதியிலும் போட்டியிடுகின்றன. புதுச்சேரியில் என். ஆர். காங்கிரசு போட்டியிடுகிறது. கூட்டணி கட்சிகளுக்கு ஒதுக்கப்பட்டது போக அதிமுக மொத்தம் இருபது இடங்களில் போட்டியிடுகிறது.

நாம் தமிழர் கட்சி, மக்கள் நீதி மய்யம் ஆகிய கட்சிகள் கூட்டணி இல்லாமல் போட்டியிடுகின்றன.


</doc>
<doc id="425650" url="https://ta.wikipedia.org/wiki?curid=425650" title="ஜோதிர் ஆதித்யா மாதவராவ் சிந்தியா">
ஜோதிர் ஆதித்யா மாதவராவ் சிந்தியா

ஜோதிர் ஆதித்யா மாதவராவ் சிந்தியா ("(Jyotiraditya Madhavrao Scindia", பிறப்பு 1 சனவரி 1971) என்பவர் ஒரு இந்திய அரசியல்வாதி ஆவார். இவர் ஒரு காலத்தில் குவாலியரை ஆட்சிசெய்த சிந்தியா குடும்பத்தைச் சேர்ந்தவர். மேலும் இவர் மத்தியப் பிரதேசத்தின் குணா நாடாளுமன்றத் தொகுதி மக்களவை உறுப்பினர். இவர் இந்திய தேசிய காங்கிரசு கட்சியைச் சேர்ந்தவர். மேலும் இவர் மன்மோகன் சிங்கின் அமைச்சரவையில் மின்சாரத் துறைக்கான தனிப்பொறுப்புடன் கூடிய இணையமைச்சராக 2012 அக்டோபர் முதல் 2014வரை இருந்தார். மேலும் இவர் குவாலியரின் கௌவ அரசர் பட்டதுடன் இருக்கிறார். அதாவது குவாலியர் சமஸ்தானத்தை இந்திய ஒன்றியத்துடன் இணைக்கப்படாமல் இருந்திருந்தால் இன்று அவர் அதன் அரசராக இருந்திருப்பார். 

மராத்தா குடும்பத்தில் 1971 சனவரி முதல் நாளன்று பம்பாயில் சிந்தியா பிறந்தார். இவரது பெற்றோர் மாதவராவ் சிந்தியா மற்றும் மாதவி ராஜே சிந்தியா ஆவர். இவர் மாநகரின் காம்பியன் பள்ளியிலும் தேராதூனின் டூன் பள்ளியிலும் படித்தார். ப1993இல் இவர் ஹார்வர்டு பல்கலைக்கழகத்தில் பொருளியல் பட்டம் பெற்றார். 2001இல், இவர் ஸ்டான்போர்டு பல்கலைக்கழகத்தில் முதுகலை வணிக மேலாண்மை பயின்று பட்டம் பெற்றார்.

1947இல் இந்திய ஒன்றியத்துடன் இணைக்கப்பட்ட சமஸ்தானமான குவாலியரின் கடைசி மகாராஜாவாக இருந்த ஜிவாஜிராவ் சிந்தியா. இவருக்கு, சுதந்திர இந்தியாவில் மற்ற இளவரசர்களைப் போலவே பட்டம் மற்றும் சலுகைகள், ஆண்டு மானியம் போன்றவை வழங்கப்பட்டன. 1961இல் இவரது மரணத்துக்குப் பிறகு இவரது மகனான மாதவ்ராவ் சிந்தியா (ஜோதிர் ஆதித்யா மாதவராவ் சிந்தியாவின் தந்தை) குவாலியர் மகாராஜா என்ற பட்டத்தைப் பெற்றார். 1971 ஆம் ஆண்டு இந்திய அரசியலமைப்பில் மேற்கொள்ளப்பட்ட 26 வது திருத்தத்தின்படி, இந்தியாவின் முன்னாள் மன்னர்களின் பட்டங்கள் மானியங்கள் போன்றவை ஒழிக்கப்பட்டன.

ஜோதிர் ஆதித்யா மாதவராவ் சிந்தியா வடோதராவின் கெய்க்வாட் குடும்பத்தைச் சேர்ந்த பிரியதர்ஷினி ராஜே சிந்தியாவை மணந்தார்.

இவருது தந்தை மாதவ ராவ் சிந்தியா மறைவுக்குப் பிறகு 2002 பெப்ரவரியில் குணா தொகுதியில் நடந்த இடைத்தேர்தலில் இந்திய நாடாளுமன்ற மக்களவைக்கு தேர்ந்தெடுக்கப்பட்டார். இவர் 2004 இல் மீண்டும் இத்தொகுதியில் இருந்து மக்களவைக்கு தேர்ந்தெடுக்கப்பட்டார், பின்னர் 2007இல் தகவல்தொழில்நுட்பத் துறை இணையமைச்சர், 2009இல் வணிகம் மற்றும் தொழில்துறை இணை அமைச்சராகப் பதவிவகித்தார். 2012இல் மின்சாரத் துறைக்கு தனிப்பொறுப்பு வகித்து இணையமைச்சரானார்.


</doc>
<doc id="425651" url="https://ta.wikipedia.org/wiki?curid=425651" title="கார்ட்டோசாட்-2எப்">
கார்ட்டோசாட்-2எப்

கார்ட்டோசாட்-2 எப் (Cartosat-2F) என்பது கார்ட்டோசாட்-2 தொகுதியின் எட்டாவது புவி கவனிப்பு செயற்கைக்கோள் ஆகும். இதனைமுனைய துணைக்கோள் ஏவுகலம்-சி40 மூலம் விண்ணில் செலுத்தப்பட்டது.



</doc>
<doc id="425653" url="https://ta.wikipedia.org/wiki?curid=425653" title="நிகாங் கான்">
நிகாங் கான்

நிகாங் கான் ("Nihang Khan") என்பவர் இந்தியாவின் பஞ்சாப் மாகாணத்திலுள்ள ரோபருக்கு அருகேயுள்ள கோட்லா நிகாங் கான் என்ற சிறிய ஆட்சிப் பகுதிக்கு சமீன்தாராக ஆட்சிபுரிந்தவர் ஆவார்.பத்தாம் சீக்கிய குருவாகிய குரு கோபிந்த் சிங்கின் நண்பராகவும் அவரைப் பின்பற்றுபவராகவும் இவர் இருந்தார். குருவும் அவரது கூட்டாளிகளும் அடிக்கடி நிகாங் கானுடன் ஒன்றாகத் தங்கி இருந்தனர், முகலாயப் படைகளால் துன்புறுத்தலுக்கு ஆளாகநேர்ந்த காலப்பகுதியில் அவர்கள் இவ்வாறு அவருடன் தங்கி வாழ்ந்து வந்தனர். நம்பிக்கை மற்றும் இனம் மூலம் நிகாங் கான் ஒரு முசுலீம் பக்தூனாக இருந்தார்.

குரு கோபிந்த் சிங்கும் மற்றும் நிகாங் கானும் முதன் முதலாக விக்ரம் சம்வாத் நாட்காட்டியின்படி 1745 ஆம் ஆண்டின் மாசி மாதத்தின் அமாவாசையில் சந்தித்தார் குரு கோவிந்தைக் கண்டு அவரால் ஈர்க்கப்பட்ட நிகாங் கான் தனக்குச் சொந்தமான அனைத்தையும் குரு கோவிந்துக்கு அர்ப்பணிப்பதாக அறிவித்தார். கானை கௌரவிக்கும் விதமாக சீக்கிய மத இலக்கியங்கள் பாய் நிகாங் கான் என்று சிறப்பித்தன. பாய் ஆலம்கான் எனப்படுபவர் நிகாங் கானின் பிள்ளைகளில் ஒருவராவார். குரு கோவிந் சிங் 1694 ஆம் ஆண்டு மே மாதம் 3 ஆம் நாள் நடைபெற்ற பாய் ஆலம் காணின் திருமண விழாவில் கலந்துகொண்டார்


</doc>
<doc id="425655" url="https://ta.wikipedia.org/wiki?curid=425655" title="மார்க்சியப் பொருளாதாரம்">
மார்க்சியப் பொருளாதாரம்

மார்க்ஸ் முன்வைத்த அரசியல் பொருளாதாரக் கொள்கைகள் மார்க்சியப் பொருளாதாரம் என்று அழைக்கப்படுகிறது. இது மார்க்சியப் பொருளியலில் இருந்து மாறுபட்டதாகும்.
காரல் மார்க்சு, பிரெட்ரிக் எங்கெல்சு ஆகியோரால் தோற்றுவிக்கப்பட்ட பொதுவுடைமை அறிக்கையிலிருந்து மார்க்சியப் பொருளாதாரம் தொடங்குகிறது.


</doc>
<doc id="425656" url="https://ta.wikipedia.org/wiki?curid=425656" title="பிமோலா குமாரி">
பிமோலா குமாரி

சாரங்பம் பிமோலா குமாரி தேவி ("sarungbam Bimola Kumari Devi") என்பவர் ஓர் இந்திய மருத்துவர் ஆவார். இந்தியாவின் மணிப்பூர் மாநிலத்திலுள்ள இம்பால் நகரின் மேற்கு மண்டலத்திற்கு முதன்மை மருத்துவராகப் பணியாற்றினார் . மணிப்பூர் மாநிலத்தில் 1979 ஆம் ஆண்டு முதல் மருத்துவராகப் பணியாற்றி வருகிறார். பெரும்பாலும் கிராமப்புறங்கள் இவரது பணியிடங்களாக இருந்தன. இந்தியப் பிரதமர் நரேந்திர மோடி மணிப்பூர் மாநிலத்திற்கு வருகை தந்தபோது இரண்டு முறையும் இவர் உணவு பாதுகாப்பு அலுவலகத்தின் தலைவராக இருந்தார் . 2014 ஆம் ஆண்டில் டாக்டர். பி. ஆர். அம்பேத்கார் அனைத்துலக விருது பிமோலா குமாரிக்கு வழங்கப்பட்டது . மேலும் 2015 ஆம் ஆண்டு இந்தியாவின் நான்காவது மிக உயர்ந்த குடிமகன் விருதான பத்மசிறீ விருதும் இவருக்கு வழங்கப்பட்டது . 


</doc>
<doc id="425660" url="https://ta.wikipedia.org/wiki?curid=425660" title="5-மெத்தில்சாலிசிலிக் அமிலம்">
5-மெத்தில்சாலிசிலிக் அமிலம்

5-மெத்தில்சாலிசிலிக் அமிலம் ("5-Methylsalicylic acid") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு வெண்மையான திண்மமாகும். கார நீரிலும் கரிம முனைவுக் கரைப்பான்களிலும் 5-மெத்தில்சாலிசிலிக் அமிலம் கரைகிறது. நடுநிலை pH நிலையில் இந்த அமிலம் 5-மெத்தில்சாலிசிலேட்டாக காணப்படுகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும். மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும்.
3-மெத்தில்பென்சாயிக் அமிலத்தை ஐதராக்சிலேற்றம் செய்து 5-மெத்தில்சாலிசிலிக் அமிலம் தயாரிக்கப்படுகிறது . 



</doc>
<doc id="425664" url="https://ta.wikipedia.org/wiki?curid=425664" title="3-மெத்தில்சாலிசிலிக் அமிலம்">
3-மெத்தில்சாலிசிலிக் அமிலம்

3-மெத்தில்சாலிசிலிக் அமிலம் ("3-Methylsalicylic acid") என்பது CHCH(COH)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு வெண்மையான திண்மமாகும். கார நீரிலும் கரிம முனைவுக் கரைப்பான்களிலும் 3-மெத்தில்சாலிசிலிக் அமிலம் கரைகிறது. நடுநிலை pH நிலையில் இந்த அமிலம் 3-மெத்தில்சாலிசிலேட்டாக காணப்படுகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும். மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும். 

ஆர்த்தோ கிரெசாலை கார்பாக்சிலேற்றம் செய்து 3-மெத்தில்சாலிசிலிக் அமிலம் தயாரிக்கப்படுகிறது 


</doc>
<doc id="425667" url="https://ta.wikipedia.org/wiki?curid=425667" title="4-மெத்தில்சாலிசிலிக் அமிலம்">
4-மெத்தில்சாலிசிலிக் அமிலம்

4-மெத்தில்சாலிசிலிக் அமிலம் ("4-Methylsalicylic acid") என்பது CHCH(COH)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு வெண்மையான திண்மமாகும். கார நீரிலும் கரிம முனைவுக் கரைப்பான்களிலும் 4-மெத்தில்சாலிசிலிக் அமிலம் கரைகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும்.இயற்கையாக்க் கிடைக்கும் 6-மெத்தில்சாலிசிலிக் அமிலம் உள்ளிட்ட மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும். இச்சேர்மத்திற்கென சில பயன்பாடுகள் உள்ளன. 
4-மெத்தில்பென்சாயிக் அமிலத்தை ஐதராக்சிலேற்றம் செய்து 4-மெத்தில்சாலிசிலிக் அமிலம் தயாரிக்கப்படுகிறது 


</doc>
<doc id="425682" url="https://ta.wikipedia.org/wiki?curid=425682" title="6-மெத்தில்சாலிசிலிக் அமிலம்">
6-மெத்தில்சாலிசிலிக் அமிலம்

6-மெத்தில்சாலிசிலிக் அமிலம் ("6-Methylsalicylic acid") என்பது CHCH(COH)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும்.ஒரு வெண்மையான திண்மமாக இச்சேர்மம் காணப்படுகிறது. கார நீரிலும் கரிம முனைவுக் கரைப்பான்களிலும் 6-மெத்தில்சாலிசிலிக் அமிலம் கரைகிறது. நடுநிலை pH மதிப்புள்ள நிலையில் இந்த அமிலம் 6-மெத்தில்சாலிசிலேட்டாக காணப்படுகிறது. ஒரு கார்பாக்சிலிக் அமிலம், மற்றும் ஒரு பீனால் குழு போன்றவை இதனுடைய வேதி வினைக்குழுக்களில் அடங்கும். மெத்தில்சாலிசிலிக் அமிலத்தினுடைய அறியப்பட்ட நான்கு மாற்றியன்களில் இதுவும் ஒன்றாகும்.

6-மெத்தில்சாலிசிலிக் அமிலம் இயற்கையாகத் தோன்றுகிறது. மெட்டா கிரெசால் தயாரிப்பில் உயிரியல் தொகுப்பு முன்னோடிச் சேர்மமாக 6-மெத்தில்சாலிசிலிக் அமிலம் பயன்படுகிறது. கார்பாக்சில் நீக்க வினையில் 6-மெத்தில்சாலிசிலேட்டு டி கார்பாக்சிலேசு என்ற நொதி வினையூக்கியாகச் செயல்படுகிறது. 



</doc>
<doc id="425683" url="https://ta.wikipedia.org/wiki?curid=425683" title="1,2-டைநைட்ரோபென்சீன்">
1,2-டைநைட்ரோபென்சீன்

1,2-டைநைட்ரோபென்சீன் ("1,2-Dinitrobenzene") என்பது CH(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். 1,2-இரு நைட்ரோபென்சீன் என்ற பெயராலும் இதை அழைக்கலாம். இச்சேர்மம் ஒரு வெண்மையான திண்மமாக அல்லது நிறமற்ற திண்மமாக காணப்படுகிறது. டைநைட்ரோபென்சீனின் அறியப்பட்டுள்ள மூன்று மாற்றியன்களில் இதுவும் ஒன்றாகும். தாமிர வினையூக்கியின் முன்னிலையில் 2-நைட்ரோ அனிலினை சோடியம் நைட்ரைட்டுடன் சேர்த்து ஈரசோனியமாக்கல் வினைக்கு உட்படுத்தி 1,2-டைநைட்ரோபென்சீன் தயாரிக்கப்படுகிறது. 


</doc>
<doc id="425694" url="https://ta.wikipedia.org/wiki?curid=425694" title="அரைவல் (திரைப்படம்)">
அரைவல் (திரைப்படம்)

அரைவல்( தமிழ் : வருகை )வருகை is a 2016 அமெரிக்க அறிவியல் புனைகதை 

திரைப்படம் ஆகும் .இந்தத் திரைப்படம் 1988 ல் எரிக் ஹெய்சரர் எழுதிய ஸ்டோரி ஆப் யுவர் லைப் (தமிழ் : உன்னுடைய வாழ்க்கையின் கதை ) என்ற சிறுகதையை அடிப்படையாக கொண்டது

பூமியின் மேற்பரப்பில் புதிதாக 12 வேற்றுகிரக விண்கலங்கள் போன்ற அமைப்புகள் உருவாகின்றன .இதனையடுத்து அமெரிக்க ராணுவத்தில் பணியாற்றும் கர்னல் ஜி டி வெபர் இந்த வேற்றுகிரக விண்கலங்கள் வந்ததற்கான காரணத்தை கண்டறிய முயற்சிக்கிறார் ..இந்த முயற்சியில் ஆராய்ச்சி குழுவில் இருக்கும் டாக்டர் அயான் டொன்னேல் மற்றும் லூயிஸ் பாங்ஸ் அந்த வேற்றுகிரகத்தினர் பேச முயற்சிக்கும் வட்ட வடிவத்தில் உள்ள சமிக்ஞை எழுத்து வடிவ மொழியின் மூலமாக வேற்றுகரகத்தினர் சொல்லவருவதை புரிந்துகொள்ள மொழிப்பெயர்ப்பு செய்ய எடுக்கும் முயற்சிகள்தான் இந்த திரைப்படத்தின் கதை .லூயிஸ் பாங்ஸ் பெருமுயற்சிக்கு பின்னர் அந்த விண்கலத்தில் இருக்கும் வேற்றுலகதினரின் தனிப்பட்ட மொழியை லூயிஸ் மொழிபெயர்க்கும் பட்சத்தில் ஒரு கட்டத்தில் வட்டவடிவ எழுத்து சங்கேத மொழியில் சொல்லப்பட்ட வார்த்தைகள் மொழிபெயர்க்கப்படும்போது போர் உருவாக்கக்கூடிய ஒரு சூழ்நிலை உருவாகிறது இருந்தாலும் இந்த முயற்சிகளின் முடிவில் அந்த வேற்றுகிரகத்தினர் காலங்களை கடந்து கடந்தகால மற்றும் எதிர்கால சம்பவங்களை அறியக்கூடிய சக்திகள் உள்ளவர்கள் என்றும் , 3000 ஆண்டுகளுக்கு பின்னால் அவர்களுக்கு பூமியில் இருப்பவர்களின் உதவி தேவைப்படுவதை சொல்லவும் வந்துள்ளனர் என்பதை லூயிஸ் அறிகிறார் , எதிர்கால சம்பவங்களை அவர்களின் சக்திகள் மூலமாக அறிந்துகொண்டு போர் நடக்காமல் தடுக்கிறார் . பின்னர் அந்த 12 விண்கலன்களும் மறைந்து செல்கின்றன. 

இந்த திரைப்படம் 203.4 மில்லியன் அமெரிக்க டாலர்களை உலகம் முழுவதும் வசூலாக குவித்தது .


</doc>
<doc id="425697" url="https://ta.wikipedia.org/wiki?curid=425697" title="கார்ட்டோசாட்-2சி">
கார்ட்டோசாட்-2சி

கார்ட்டோசாட்-2சி (Cartosat-2c) என்பது சூரிய ஒளியின் சுற்றுப்பாதை பாதையில் வலம்வரும் கார்ட்டோசாட்-2 தொகுதியின் நான்காவது புவி கவனிப்பு செயற்கைக்கோள் ஆகும். இந்தச் செயற்கைக்கோளினை அகமதாபாத்தில் உள்ள விண்வெளி பயன்பாட்டு மையத்தில் தயாரிக்கப்பட்டது. மேலும் இதனைப் பராமரித்து , விண்ணில் செலுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் சூன் 22, 2016 இல் விண்ணில் செலுத்தப்பட்டது.

இந்தச் செயற்கைக்கோள் மின்காந்த கதிர்வீச்சின் விபரிப்பான மின்காந்த நிழற்பட்டையினை கருப்பு வெள்ளைப் படமாக எடுக்கக்கூடிய பன்னிற ஒளிப்படக்கருவியினை தாங்கிச் செல்கிறது. மேலும் உயர்தர பிரிதிறன் கொண்ட பன்நிறமாலைப் பிரிதிறன் கொண்ட ஒளிப்படக் கருவியினையும் தாங்கிச் செல்கிறது. இந்தச் செயற்கைக்கோள் 0.6 மீ புறவெளி பிரிதிறன் கொண்டுள்ளது. நிலையான் இடத்தில் சுமார் 1 நிமிடம் வரையிலான காட்சிகளை நிகழ்படமாக எடுக்கும் திறன் கொண்டுள்ளது.

இந்தச் செயற்கைக் கோளினை சூன் 20, 2016 இல் விண்ணில் செலுத்தத் திட்டமிடப்பட்டது. ஆனால் வாயுக் கசிவின் காரணமாக இரு முறை தாமதமானது. பின் சூன் 22, 2016 இல் சதீஸ் தவான் விண்வெளி மையத்தின் இரண்டாவது திண்டில் இருந்து ஏவப்பட்டது. இத்துடன் சிறிய செயற்கைக் கோள்களான "லபான்-ஏ3, பைரஸ், ஸ்கைசேட், ஜென்2-1 மற்றும் நுண்ம செயர்கைக்கோள்களான ஜிஎச்ஜிசேட்-டி மற்றும் எம்3எம்சேட் மற்றும் நுண்னுட்ப செயர்கைக் கோள்களான ஸ்வயம் மற்றும் சத்யபாமா சேட் ஆகியவை இத்துடன் இணைத்து அனுப்பப்பட்டன."



</doc>
<doc id="425701" url="https://ta.wikipedia.org/wiki?curid=425701" title="கார்ட்டோசாட்-2டி">
கார்ட்டோசாட்-2டி

கார்ட்டோசாட்-2டி (Cartosat-2D) என்பது சூரிய ஒளியின் சுற்றுப்பாதை பாதையில் வலம்வரும் கார்ட்டோசாட்-2 தொகுதியின் ஐந்தாவது புவி கவனிப்பு செயற்கைக்கோள் ஆகும். இந்தச் செயற்கைக்கோளினை அகமதாபாத்தில் உள்ள விண்வெளி பயன்பாட்டு மையத்தில் தயாரிக்கப்பட்டது. மேலும் இதனைப் பராமரித்து , விண்ணில் செலுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் சூன் 22, 2016 இல் முனைய துணைக்கோள் ஏவுகலம்-சி37 மூலம் விண்ணில் செலுத்தப்பட்டது. இதனுடன் "ஐஎன் எஸ்-1எ மற்றும் ஐஎன் எஸ்-1பி ஆகிய இரு நுண் செயற்கைக்" கோள்களும் மற்றும் அமெரிக்க ஐக்கிய நாடு, கசக்கஸ்தான், இசுரேல், நெதர்லாந்து, சுவிட்சர்லாந்து மற்றும் ஐக்கிய அரபு அமீரகம் ஆகிய நாடுகளின் ஆராய்ச்சிகளுக்கு உதவும் 101 மீநுண் செயற்கைக்கோள்களை அனுப்பியது.


</doc>
<doc id="425702" url="https://ta.wikipedia.org/wiki?curid=425702" title="சிங் (2016) திரைப்படம்">
சிங் (2016) திரைப்படம்

சிங் ( "Sing" ) என்பது 2016 இல் வெளிவந்த அமெரிக்க அனிமேஷன் - இசை  நகைச்சுவை திரைப்படம் ஆகும், இந்த திரைப்படம் இலுமினேஷன் என்டேர்டைன்மெண்ட் என்ற நிறுவனத்தால் வெளியிடப்பட்டது.
நஷ்டத்தில் இருந்தாலும் அவருடைய இசை அரங்கத்தை விட்டுக்கொடுக்க மனம் இல்லாமல் பழைய இசை நிகழ்ச்சி அரங்கத்தின் உரிமையாளர் பாஸ்டர் மூன் அவருடைய இசை நிகழ்ச்சியை நடத்த முயற்சி செய்கிறார் .. இருந்தாலும் ஒரு தவறுதலால் இசை நிகழிச்சியின் பரிசு தொகை ஆயிரம் டாலர்கள் என்பதற்கு பதிலாக லட்சம் டாலர்கள் என பதியப்பட்டுவிட்டது இந்த விளம்பரம் பார்த்த நிறைய பேர் இசை நிகழ்ச்சியில் கலந்துகொள்கின்றனர் , இந்த உண்மை தெரியாமலே உரிமையாளர் பாஸ்டர் மூன் இசை நிகழ்ச்சியை நடத்த நினைக்கிறார்.ஆனால் போட்டியாளர்கள் தேர்வு செய்யப்பட்ட பின்னர்தான் இந்த உண்மை பாஸ்டர் மூன் வுக்கு தெரிய வருகிறது மேலும் வெவ்வேறு சூழ்நிலையில் இருந்து இந்த போட்டியில் கலந்துகொள்ள வந்தவர்களுக்கும் கனவுகளுடன் பங்குபெறும் போட்டியாளர்கள் எல்லோருக்கும் ஒரு கட்டத்தில் இந்த உண்மை தெரியவருகிறது , காலங்கள் கடந்ததால் சேதமான அந்த பழைய இசையரங்கமும் ஒரு கட்டத்தில் உடைந்து போகிறது , இதனால் பாஸ்டர் மூன்   வருத்தம் அடைகிறார் , இருந்தாலும் பாடல் நிகழ்ச்சியில் பங்குகொள்ள வந்தவர்களின் உதவியுடன் ஒரு சிறிய தற்காலிக அரங்கம் அமைத்து இசை நிகழ்ச்சி நடத்தப்படுகிறது , இந்த நிகழ்ச்சி நல்ல வரவேற்பை பெறுகிறது , பரிசுத்தொகை என்று எதுவும் இல்லாமலே இந்த நிகழ்ச்சியின் வெற்றியை தொடர்ந்து பாஸ்டர் மூனின் நண்பரின் பாட்டியும் முன்னாள் பாடகருமான நானாவின் உதவியுடன் இசையரங்கம் திரும்பவும் கட்டப்படுகிறது.

தி சீக்ரெட் லைப் ஆப் பெட்ஸ் என்ற அனிமேஷன் திரைப்படத்தை தொடர்ந்து 75 மில்லியன் பொருட்செலவில் எடுக்கப்பட்ட இந்த திரைப்படம் உலகம் முழுவதும்  சுமார் 634.2 மில்லியன் வசூல் செய்தது, இந்த திரைப்படத்தின் அடுத்த பாகம் சிங் 2 , டிசம்பர் 2020 ல் வெளியிடப்படும் என தயாரிப்பு நிறுவனமான யூனிவெர்செல் மற்றும் இலுமினேஷன் தகவல் வெளியிட்டுள்ளது 


</doc>
<doc id="425705" url="https://ta.wikipedia.org/wiki?curid=425705" title="கார்ட்டோசாட்-1">
கார்ட்டோசாட்-1

கார்ட்டோசாட்-1 (Cartosat-1) என்பது சூரிய ஒளியின் சுற்றுப்பாதை பாதையில் வலம்வரும் கார்ட்டோசாட் தொகுதியின் முதல் புவி கவனிப்பு செயற்கைக்கோள் ஆகும். இந்தச் செயற்கைக்கோளினை தயாரித்து, பராமரித்து , விண்ணில் செலுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் மே 5, 2005 இல் முனைய துணைக்கோள் ஏவுகலம்-சி6 மூலம் விண்ணில் செலுத்தப்பட்டது. விண்ணில் செலுத்தும் போது இதன் மொத்த எடை 1560 கிலோகிராம் ஆகும். இதன் முக்கிய நோக்கம் இந்திய நிலப்படவரைவியல் தொடர்பினை மேம்படுத்துவது ஆகும். இந்த செயற்கைக்கோள் புவி முழுவதையும் 126 நாள்களில் சுற்றி வந்தது.


</doc>
<doc id="425729" url="https://ta.wikipedia.org/wiki?curid=425729" title="களக்காடு சத்தியவாகீசுவரர் கோயில்">
களக்காடு சத்தியவாகீசுவரர் கோயில்

களக்காடு சத்தியவாகீசுவரர் கோயில் திருநெல்வேலி மாவட்டத்தில் உள்ள தேவார வைப்புத்தலமாகும். 

திருநெல்வேலி மாவட்டத்தில் நாங்குனேரி வட்டத்தில், வள்ளியூரிலிருந்து 20 கிமீ தொலைவில் உள்ள களக்காடு என்னுமிடத்தில் இக்கோயில் உள்ளது. 

இக்கோயிலில் உள்ள இறைவன் சத்தியவாகீசுவரர் ஆவார். இறைவி கோமதியம்மாள் ஆவார். 

ஒன்பது நிலைகளைக் கொண்ட ராஜகோபுரத்துடன் உள்ள இக்கோயில் கிழக்கு நோக்கி அமைந்துள்ளது. மூன்று திருச்சுற்றுகளைக் கொண்ட இக்கோயிலின் மணி மண்டபத்தில் அழகிய சிற்பங்களும், இசைத்தூண்களும் காணப்படுகின்றன. 


</doc>
<doc id="425732" url="https://ta.wikipedia.org/wiki?curid=425732" title="திருநெல்வேலி மீனாட்சி சுந்தரேசுவரர் கோயில்">
திருநெல்வேலி மீனாட்சி சுந்தரேசுவரர் கோயில்

திருநெல்வேலி மீனாட்சி சுந்தரேசுவரர் கோயில் திருநெல்வேலி மாவட்டத்தில் உள்ள தேவார வைப்புத்தலமாகும். 

திருநெல்வேலி மாவட்டத்தில் திருநெல்வேலி நகரில் பேருந்து நிலையம் அமைந்துள்ள பகுதி பூந்துறை என்றும் சிந்து பூந்துறை என்றும் அழைக்கப்படுகிறது. அப்பகுதியில் இக்கோயில் உள்ளது. 

இக்கோயிலில் உள்ள இறைவன் சுந்தரேசுவரர் ஆவார். இறைவி மீனாட்சி ஆவார். 

இச்சிறிய கோயிலின் வெளிச்சுற்றில் விநாயகர், வள்ளி தெய்வானையுடன் சுப்பிரமணியர், சனீஸ்வரர், நவக்கிரகங்கள், நடராச சபை சன்னதிகள் உள்ளன. மூலவருக்குப் பக்கத்தில் இறைவி சன்னதி உள்ளது. 


</doc>
<doc id="425734" url="https://ta.wikipedia.org/wiki?curid=425734" title="ஐஸ்லாந்து திரைப்படத்துறை">
ஐஸ்லாந்து திரைப்படத்துறை

ஐசுலாந்தில் திரைப்படத் துறையானது குறிப்படத்துக்க தொழிலாக உள்ளது.
1980ல் ஐசுலாந்து தனக்கெனத் தனித் திரைத் துறையை நிறுவியது. 1966இல் இங்குத் தோற்றுவிக்கப்பட்ட தேசியத் தொலைக்காட்சி நிலையமானது ஐஸ்லாந்தின் திரைப்படத்துறைக்கு ஊக்கமாக அமைந்தது. அதே ஆண்டு இங்குத் தொடங்கப்பட்ட இயக்குநர்கள் சங்கமானது, திரையுலகம் சார்ந்த பல்வேறு தொழில்நுட்பப் பயிற்சிகளை அளிக்கத் தொடங்கியது. அதில் பயிற்சிபெற்ற ஐஸ்லாந்து நடிகர்களில் பலர், பிறகு ஹாலிவுட்டில் புகழ்பெற்றனர். அதேநேரம் ஐஸ்லாந்துக்கு வெளியே திரைக்கல்வி பயின்று சொந்த நாடு திரும்பிய புதுமுக இயக்குநர்கள், உத்வேகத்துடன் 1970களில் ஐஸ்லாந்து நாட்டின் திரைப்படங்களை உருவாக்கத் தொடங்கினார்கள். இத்தகைய கலைஞர்கள் ஒருங்கிணைந்து உருவாக்கிய திரைப்படங்கள் விரைவில் உலகக் கவனத்தைப் பெறத் தொடங்கின. அவற்றில் ஒன்றாகவும், ஐசுலாந்து திரைப்படங்களில் மிகவும் புகழ்பெற்ற திரைப்படமாகவும், சிறந்த அயல்நாட்டு சினிமாவுக்கான அகாதமி விருது மற்றும் ஐரோப்பிய திரைப்பட விருதுகள் ஆகியவற்றிற்கு பரிந்துரைக்கப்பட்ட ஒரே திரைப்படமான ஃப்ரைட்ரிக் றோர் ஃபிரெரிக்ஸ்சனால் இயக்கப்பட்ட, "பரோன் நாட்டூரானர்" (சில்ரன் ஆஃப் நேச்சர்) திரைப்படம் ஆகும். இந்தப் படத்திற்குப் பிறகு உலக திரைப்பட இரசிகர்களை ஐஸ்லாந்துத் திரைப்படங்கள் கவரத் தொடங்கின.


</doc>
<doc id="425745" url="https://ta.wikipedia.org/wiki?curid=425745" title="காருகண்டள்ளி">
காருகண்டள்ளி

காருகண்டள்ளி என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். 

இவ்வூரில் 2011 ஆண்டைய இந்திய மக்கள் கணக்கெடுப்பின்படி 916 வீடுகள் உள்ளன. மக்கள் தொகை 3734, இதில் 1930 பேர் ஆண்கள், 1804 பேர் பெண்கள் ஆவர். எழுத்தறிவு விகிதம் 67.0% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="425748" url="https://ta.wikipedia.org/wiki?curid=425748" title="காசி அக்ரஹாரம்">
காசி அக்ரஹாரம்

காசி அக்ரஹாரம் ("Kasi Agraharam") என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இது 

இவ்வூரில் 2011 ஆண்டைய இந்திய மக்கள் கணக்கெடுப்பின்படி 3 வீடுகள் உள்ளன. மக்கள் தொகை 14, இதில் 9 பேர் ஆண்கள், 5 பேர் பெண்கள் ஆவர். எழுத்தறிவு விகிதம் 100.0% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் மிகுதி ஆகும்.


</doc>
<doc id="425756" url="https://ta.wikipedia.org/wiki?curid=425756" title="1,3-டைநைட்ரோபென்சீன்">
1,3-டைநைட்ரோபென்சீன்

1,3-டைநைட்ரோபென்சீன் ("1,3-Dinitrobenzene") என்பது CH(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறத்திண்மமான இச்சேர்மம் கரிமக் கரைப்பான்களில் கரைகிறது. டைநைட்ரோபென்சீனின் அறியப்பட்டுள்ள மூன்று மாற்றியன்களில் இதுவும் ஒன்றாகும்.

நைட்ரோபென்சீனை நைட்ரோயேற்றம் செய்வதன் மூலம் 1,3- டைநைட்ரோபென்சீன் தயாரிக்கப்படுகிறது. கந்தக அமிலத்தை அமில வினையூக்கியாகப் பயன்படுத்தி இவ்வினை நிகழ்த்தப்படுகிறது. நைட்ரோ குழுவின் இயக்க விளைவு காரணமாக மெட்டா நிலையில் நைட்ரோயேற்றம் நிகழ்ந்து 93% 1,3-டைநைட்ரோபென்சீன் உருவாகிறது. ஆர்த்தோ மற்றும் பாரா நிலை விளைபொருள்கள் முறையே 6% மற்றும் 1% மட்டுமே கிடைக்கின்றன

1,3- டைநைட்ரோபென்சீனுடன் நீரிய கரைசலில் சோடியம் சல்பைடு சேர்த்து வினைபுரியச் செய்தால் 3-நைட்ரோ அனிலின் உருவாகிறது. மேலும், இரும்பு மற்றும் ஐதரோகுளோரிக் அமிலம் சேர்த்து ஒடுக்க வினைக்கு உட்படுத்தினால் மெட்டா-பீனைலீன்டையமீன் கிடைக்கிறது . 


</doc>
<doc id="425757" url="https://ta.wikipedia.org/wiki?curid=425757" title="1,4-டைநைட்ரோபென்சீன்">
1,4-டைநைட்ரோபென்சீன்

1,4-டைநைட்ரோபென்சீன் ("1,4-Dinitrobenzene") என்பது CH(NO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மஞ்சள் நிறத்திண்மமான இச்சேர்மம் கரிமக் கரைப்பான்களில் கரைகிறது. டைநைட்ரோபென்சீனின் அறியப்பட்டுள்ள மூன்று மாற்றியன்களில் இதுவும் ஒன்றாகும். 1,4-டைநைட்ரோபென்சீன் அதிக சமச்சீர் ஒழுக்க அமைப்புடன் காணப்படுகிறது. 

4- நைட்ரோ அனிலினை ஈரசோனியமாக்கல் வினைக்கு உட்படுத்தி பின்னர் தொடர்ந்து தாமிர வினையூக்கியின் முன்னிலையில் சோடியம் நைட்ரைட்டுடன் சேர்த்து சூடுபடுத்துவதால் 1,4-டைநைட்ரோபென்சீன் தயாரிக்கப்படுகிறது. 


</doc>
<doc id="425764" url="https://ta.wikipedia.org/wiki?curid=425764" title="1,4-டைகுளோரோ-2-நைட்ரோபென்சீன்">
1,4-டைகுளோரோ-2-நைட்ரோபென்சீன்

1,4-டைகுளோரோ-2-நைட்ரோபென்சீன் ("1,4-Dichloro-2-nitrobenzene") என்பது CHClNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற திண்மமான இச்சேர்மம் தண்ணீரில் கரைவதில்லை. டைகுளோரோநைட்ரோபென்சீனின் அறியப்பட்டுள்ள பல மாற்றியன்களில் இதுவும் ஒன்றாகும்.
1,4-டைகுளோரோபென்சீனை நைட்ரோயேற்றம் செய்து 1,4-டைகுளோரோ-2-நைட்ரோபென்சீன் தயாரிக்கப்படுகிறது. வர்த்தகமுறையிலான பல வழிப்பெறுதிகள் தயாரிப்பதற்கு உதவும் ஒரு முன்னோடிச் சேர்மமாக இச்சேர்மம் கருதப்படுகிறது.
இச்சேர்மத்தை ஐதரசனேற்றம் செய்வதால் 1,4-டைகுளோரோ அனிலின் உருவாகிறது. நைட்ரோ குழுவுக்கு அடுத்துள்ள குளோரைடுகளை மின்னணு மிகுபொருள்கள் இடப்பெயர்ச்சி செய்கின்றன. அமோனியாவுடன் வினைபுரிவதால் அனிலின் வழிப்பெறுதிகளும், நீரிய காரத்துடன் வினைபுரிவதால் பீனால் வழிப்பெறுதிகளும் உருவாகின்றன. மெத்தாக்சைடுடன் வினைபுரிவதால் அனிசோல் வழிப்பெறுதிகள் கிடைக்கின்றன. 4-குளோரோ-2-நைட்ரோ அனிலின், 4-குளோரோ-2-நைட்ரோபீனால், 4-குளோரோ-2-நைட்ரோ அனிசோல் என்பவை முறையே மேற்கூறப்பட்ட அச்சேர்மங்களாகும். 


</doc>
<doc id="425767" url="https://ta.wikipedia.org/wiki?curid=425767" title="நிர்மல் குமார் கங்குலி">
நிர்மல் குமார் கங்குலி

நிர்மல் குமார் கங்குலி ("Nirmal Kumar Ganguly") என்பவர் இந்தியாவைச் சேர்ந்த ஒரு நுண்ணுயிரியல் வல்லுநர் ஆவார். இவர் 1941 ஆம் ஆண்டு பிறந்தார். 

வெப்பமண்டலம் மற்றும் துணைவெப்ப மண்டலப் பகுதி நோய்கள், இதய நோய்கள் மற்றும் வயிற்றுப்போக்கு நோய் ஆகிய பிரிவுகளைச் சேர்ந்த மருத்துவத்தில் நிபுணத்துவம் மிக்கவராக இவர் இருந்தார்.

அப்போது கொல்கத்தா பல்கலைகழகத்துடன் இணைக்கப்பெற்ற, கொல்கத்தாவிலுள்ள ஆர். கி. கார் மருத்துவக் கல்லூரியில் நிர்மல் குமார் கங்குலி தன்னுடைய மருத்துவப்பட்டத்தைப் பெற்றார். மேலும் இவர் மருத்துவக் கல்வி மற்றும் ஆராய்ச்சி பட்ட மேற்படிப்பு நிறுவனத்தில் நுண்ணுயிரியியலில் மருந்தியல் முனைவர் பட்டம் பெற்றார். இக்கல்லூரியில் இவர் இயங்கும் இயக்குநராகவும் பணிபுரிந்தார் என்பது குறிப்பிடத்தக்கது ஆகும். 

மருத்துவக் கல்வி மற்றும் ஆராய்ச்சி முதுகலை பட்டமேற்படிப்பு நிறுவனத்தில் மாண்புடன் ஓய்வுபெற்ற பேராசிரியராகவும், புது தில்லியிலுள்ள இந்திய மருத்துவ ஆராய்ச்சி கவுன்சிலில் தலைமை இயக்குநராகவும் (1998-2007) பணிபுரிந்தார். மருத்துவ அறிவியல் தேசிய அகாடமியில் ஒரு தேர்ந்தெடுக்கப்பட்ட நபராக பணியாற்றினார். தற்போது சவகர்லால் முதுகலை மருத்துவக் கல்வி மற்றும் ஆராய்ச்சி நிறுவனத்தின் தலைவராக பதவிவகிக்கிறார். 


</doc>
<doc id="425773" url="https://ta.wikipedia.org/wiki?curid=425773" title="கல்யாண வீடு (தொலைக்காட்சித் தொடர்)">
கல்யாண வீடு (தொலைக்காட்சித் தொடர்)

கல்யாண வீடு என்பது சன் தொலைக்காட்சியில் ஏப்ரல் 16, 2018ஆம் ஆண்டு முதல் ஒளிபரப்பாகும் ஒரு குடும்ப பின்னணியை கொண்ட தொலைக்காட்சி தொடர். இந்த தொடர் தமிழில் புகழ் பெற்ற குலதெய்வம் தொடருக்கு பதிலாக திங்கள் முதல் சனிக்கிழமை வரை இரவு 7:30 மணிக்கு ஒளிபரப்பாகிறது.
இந்த தொடரை மெட்டி ஒலி மற்றும் நாதஸ்வரம் புகழ் திருமுருகன் கதை எழுதி, இயக்கி மற்றும் நடித்து வருகின்றார், இவருடன் சேர்ந்து பிரபல இயக்குனரும் நடிகருமான ஆர். சுந்தர்ராஜன், புதுமுக நடிகைகள் ஸ்பூர்த்தி மற்றும் அஞ்சனா முதன்மை காதாபாத்திரத்தில் நடிக்கிறார்கள்.



</doc>
<doc id="425783" url="https://ta.wikipedia.org/wiki?curid=425783" title="2,6-நாப்தலீன்டைகார்பாக்சிலிக் அமிலம்">
2,6-நாப்தலீன்டைகார்பாக்சிலிக் அமிலம்

2,6-நாப்தலீன்டைகார்பாக்சிலிக் அமிலம் ("2,6-Naphthalenedicarboxylic acid") என்பது CH(COH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற திண்மமான இச்சேர்மம் நாப்தலீன்டைகார்பாக்சிலிக் அமிலத்தின் அறியப்பட்டுள்ள பல மாற்றியன்களில் இதுவும் ஒன்றாகும். உயர் செயல்திறன் மிக்க பாலியெசுத்தரான பாலியெத்திலீன் நாப்தலேட்டு (பாலி(எத்திலீன்-2,6-நாப்தலீன் டைகார்பாக்சிலேட்டு)) தயாரிப்பில் ஒரு முன்னோடிச் சேர்மமாக இது கருதப்படுகிறது. உலோக அயனிகளைக் கொண்டிருக்கும் கரிம அணைவுச் சேர்மங்களைத் தொகுக்கும் வினைகளிலும் 2,6-நாப்தலீன்டைகார்பாக்சிலிக் அமிலம் பயன்படுத்தப்படுகிறது. 


</doc>
<doc id="425784" url="https://ta.wikipedia.org/wiki?curid=425784" title="2,2,3,3-டெட்ராமெத்தில்சக்சினிக் அமிலம்">
2,2,3,3-டெட்ராமெத்தில்சக்சினிக் அமிலம்

2,2,3,3-டெட்ராமெத்தில்சக்சினிக் அமிலம் ("2,2,3,3-tetramethylsuccinic acid") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். HOOC-C(CH3)2-C(CH3)2-COOH என்ற அமைப்பு வாய்ப்பாட்டாலும் இதைக் குறிப்பிடலாம். டைகார்பாக்சிலிக் அமிலம் என வகைப்படுத்தப்படும் இச்சேர்மத்தை 2,2,3,3-டெட்ராமெத்தில்பியூட்டேன்-1,4-டையாயிக் அமிலம் என்ற பெயராலும் இச்சேர்மத்தை அழைக்கலாம்.

சக்சினிக் அமிலத்தினுடைய (பியூட்டேன்-1,4-டையாயிக் அமிலம்) வழிப்பெறுதியாக இச்சேர்ம்ம் பார்க்கப்படுகிறது. சக்சினிக் அமிலத்தின் அமைப்புச் சங்கிலியிலுள்ள ஒவ்வொரு மையக் கார்பன் அணுவிலும் இருக்கின்ற இரண்டு ஐதரசன் அணுக்கள், இரண்டு மெத்தில் குழுக்களால் இடப்பெயர்ச்சி செய்யப்பட்டு 2,2,3,3-டெட்ராமெத்தில்சக்சினிக் அமிலக் கட்டமைப்பு உருவாகிறது

2,2,3,3-டெட்ராமெத்தில்-4-ஒன்-குளுட்டாரிக் அமிலத்தை வெப்பச் சிதைவுக்கு உட்படுத்தி 2,2,3,3-டெட்ராமெத்தில்சக்சினிக் அமிலம் தயாரிக்கப்படுகிறது. ஒரு கார்பனோராக்சைடு மூலக்கூறு இவ்வினையில் வெளியாகிறது.

இச்சேர்மத்தை சூடாக்கினால் 3,3,4,4-டெட்ராமெத்தில்டெட்ராஐதரோபியூரான்-2,5-டையோன் என்ற பல்லினவளைய நீரிலி உருவாகிறது. இவ்வினையில் ஒரு நீர் மூலக்கூறு இழக்கப்படுகிறது. 


</doc>
<doc id="425786" url="https://ta.wikipedia.org/wiki?curid=425786" title="நேகா அகர்வால்">
நேகா அகர்வால்

நேகா அகர்வால் ("Neha Aggarwal") என்பவர் இந்தியாவைச் சேர்ந்த மேசைப் பந்தாட்ட விளையாட்டு வீர்ர் ஆவார். இவர் 1990 ஆம் ஆண்டு சனவரி மாதம் 11 ஆம் நாள் பிரந்தார். சீனாவின் பீகிங் நகரில் 2008 ஆம் ஆண்டு நடைபெற்ற கோடைக்கால ஒலிம்பிக் போட்டிகளில் இவர் பங்கேற்றார். இந்தியாவின் சார்பாக மேசைப் பந்து விளையாட்டில் பங்கேற்ற ஒரே பெண் வீராங்கனை நேகா அகர்வால் ஆவார். பொலௌமி கதாக் மற்றும் மவுமா தாசு ஆகியோரை வீழ்த்தியதன் மூலம் ஒலிம்பிக் போட்டியில் விளையாடும் வாய்ப்பைப் பெற்றார். தில்லியைச் சேர்ந்த இப்பெண் தில்லி ஆர்.கே புரத்திலுள்ள பப்ளிக் பள்ளியில் தன்னுடைய பள்ளிப் படிப்பையும், தில்லி பல்கலைக்கழகத்துடன் இணைக்கப்பட்ட செயிண்ட் சிடீபன் கல்லூரியில் கல்லூரிப் படிப்பையும் முடித்தார். அகமதாபாத் மற்றும் கொல்கத்தா நகரங்களில் நடைபெற்ற தெசிய இளையோர் மேசைப்பந்து போட்டியில் இளையோர் தேசிய மேசைப்பந்து சாம்பியன் என்ற பட்டத்தை வென்றார். சீனாவில் பிறந்த ஆத்திரேலிய மங்கையான இயியாங் பேங் லேயிடம் தோல்வியைச் சந்தித்த்தால் ஒலிம்பிக்கில் இவருக்கு பதக்கம் கிடைக்கவில்லை. தற்போது இவர் விளையாட்டு மேலாண்மை பட்டமேற்படிப்பை அமெரிக்காவின் நியூயார்க்கிலுள்ள கொலம்பியா பல்கலைக்கழகத்தில் படித்துவருகிறார் 



</doc>
<doc id="425794" url="https://ta.wikipedia.org/wiki?curid=425794" title="பிரியங்கா போரா">
பிரியங்கா போரா

பிரியங்கா போரா ("Priyanka Bora") என்பவர் ஓர் இந்தியக் கைப்பந்து விளையாட்டு வீராங்கனை ஆவார். மகாராட்டிராவில் 1985 ஆம் ஆண்டு சனவரி மாதம் 7 ஆம் நாள் இவர் பிறந்தார். இந்தியாவின் பெண்கள் தேசிய கைப்பந்து அணியில் இவரும் ஒரு வீராங்கணையாக இருந்தார்.

2010 ஆம் ஆண்டு நடைபெற்ற ஆசிய விளையாட்டுப் போட்டிகளில் இவர் பங்கேற்று விளையாடினார். பிராந்திய குழு அளவு அணிகள் பங்கேற்கும் போட்டிகளில் பிரியங்கா இந்திய இரயில்வே அணிக்குழுவில் விளையாடினார். 



</doc>
<doc id="425804" url="https://ta.wikipedia.org/wiki?curid=425804" title="சீதக்காதி (திரைப்படம்)">
சீதக்காதி (திரைப்படம்)

சீதக்காதி ("Seethakaathi") பாலாஜி தரணிதரன் இயக்கத்தில் 2018இல் வெளியான நகைச்சுவை- நாடக தமிழ்த்திரைப்படம். இத்திரைப்படத்தில் விஜய் சேதுபதி, பார்வதி நாயர், இரம்யா நம்பீசன் ஆகியோர் முதன்மைப்பாத்திரங்களில் நடித்துள்ளனர்.இத்திரைப்படம் விஜய் சேதுபதியின் 25ஆவது திரைப்படம், இத்திரைப்படம் கோவிந்த் வசந்த் இசையிலும் ஆர். கோவிந்தராசு படத்தொகுப்பிலும் உருவாகியுள்ளது.இத்திரைப்படத்தின் உருவாக்கம் 2017இல் தொடங்கியது.



</doc>
<doc id="425818" url="https://ta.wikipedia.org/wiki?curid=425818" title="ரிசாட்-1எ">
ரிசாட்-1எ

ரிசாட்-1எ ( RISAT-1A) என்பது ரிசாட்-1 போன்ற தொலையுணர்தல் செயற்கைக்கோள் ஆகும்.இதனை மேம்படுத்தியது இந்திய விண்வெளி ஆய்வு மையம் ஆகும். இந்த செயற்கைக்கோள் ரிசாட் தொகுதியின் மூன்றாவது செயற்கைக் கோள் ஆகும். புவி கண்காணிப்பினை அடிப்படையாகக் கொண்டு இது விண்ணில் ஏவப்பட்டது. நில வரைபடம் மற்றும் பகுப்பாய்வு, கடல் நீர் மட்ட அளவு மற்றின் மண்ணின் ஈரப்பதம் போன்றவற்றை கண்காணிக்க இது பயன்படும்.

இந்த செயற்கைக்கோள் செயற்கைத்துளை கதிர்வீதிணியைக் (ரேடார்) கொண்டிருக்கும். இது 5.35 GHz அளவுள்ள சி வரிசையினைக் கையாளும் திறன்கொண்டவை. செயற்கைத்துளை கதிர்வீதிணி மூலம் எந்தவிதமான ஒளி மற்றும் தட்பவெப்பநிலைகளிலும் புவியினை கண்காணிக்க இயலும்.

இந்த செயற்கைக்கோள் முனைய துணைக்கோள் ஏவுகலத்தின் மூலம் விண்னில் செலுத்தப்படுகிறது.

இந்த செயற்கைக்கோளானது 2019 ஆம் ஆண்டில் விண்ணில் ஏவப்படலாம்.


</doc>
<doc id="425825" url="https://ta.wikipedia.org/wiki?curid=425825" title="2019 இந்தியன் பிரீமியர் லீக்">
2019 இந்தியன் பிரீமியர் லீக்

2019 இந்தியன் பிரீமியர் லீக் தொடர் என்பது இந்தியன் பிரீமியர் லீக் தொடரின் 12 ஆவது பருவம் ஆகும். இது முதன் முறையாக பன்னாட்டுத் துடுப்பாட்ட அவையின் அனுமதியோடு 2007 ஆம் ஆண்டு முதல் நடத்தபட்டு வருகிறது. இந்தியாவில் இந்தியப் பொதுத் தேர்தல், 2019 நடைபெற இருப்பதால் இந்தத் தொடர் தென்னாப்பிரிக்கா அல்லது ஐக்கிய அரபு அமீரகத்தில் நடைபெற வாய்ப்புள்ளது.

2019 துடுப்பாட்ட உலகக்கிண்ணத் தொடரில் இந்திய அணியின் முதல் போட்டியானது சூன் 2 இல் நடக்க இருந்தது. ஆனால் லோதா குழுவின் பரிந்துரையின் படி ஒரு தொடருக்கும் மற்றொரு தொடருக்கும் சுமார் 15 நாள்கள் இடைவெளி இருக்கவேண்டும். அதனால் போட்டியானது சூன் 5 என மாற்றப்பட்டது.

டிசம்பர் 4,2018 இல் டெல்லி டேர்டெவில்ஸ் நிறுவனத்தின் பெயரானது டெல்லி கேபிடல்ஸ் என மாற்றப்பட்டது. மேலும் புதிய அடையாளச் சின்னம் அறிமுகப்படுத்தப்பட்டது.


</doc>
<doc id="425827" url="https://ta.wikipedia.org/wiki?curid=425827" title="கந்தமாதன மலை">
கந்தமாதன மலை

கந்தமாதன மலை தூத்துக்குடி மாவட்டத்தில் உள்ளது. இது தேவார வைப்புத்தலமாகக் கருதப்படுகிறது. 

தூத்துக்குடி மாவட்டத்தில் திருச்செந்தூர் முருகன் கோயிலில் உள்ள பெருமாள் கோயிலை ஒட்டி மணல் சிறு சிறு மலையானது போல அமைந்துள்ள மலைப்பகுதி கந்தமாதன மலையாகும். 

மலையுடன் சேர்ந்து கட்டடப்பகுதி அமைந்துள்ளது. 

இராமேசுவரத்தில் கந்தமாதன பருவதம் என்றொரு இடம் உள்ளது. 


</doc>
<doc id="425829" url="https://ta.wikipedia.org/wiki?curid=425829" title="ஜூல்ஸ் ரிமெட் கோப்பை திருட்டு">
ஜூல்ஸ் ரிமெட் கோப்பை திருட்டு

உலகக்கோப்பை காற்பந்து போட்டிக்கான ஜூல்ஸ் ரிமெட் கோப்பையானது, 1966 இங்கிலாந்தில் உலகக்கோப்பை காற்பந்து போட்டி நடந்த இருந்த காலத்தில் திருடப்பட்டது. பின்னர் இந்தக் கோப்பை மீட்கப்பட்டது.

1966 சூலையில் இங்கிலாந்தில் உலக காற்பந்து போட்டிகளை நடத்த காற்பந்துச் சங்கம் முடிவெடுத்தது. அதற்கு முன்பாக ஜூல்ஸ் ரிமெட் கோப்பை, இங்கிலாந்தின் சில இடங்களில் காட்சிக்கு வைக்கப்பட்டது. மார்ச் 19 அன்று வெஸ்ட்மினிஸ்டர் சென்ட்ரல் ஹாலில் காட்சிக்கு வைக்கப்பட்டிருந்தது. இந்த கோப்பை £ 30,000 க்கு காப்பீடு செய்யப்பட்டது (அதன் உண்மை மதிப்பு £ 3,000 மட்டுமே). கோப்பையைப் பாதுகாப்பதற்கு காவலர்கள் சுழற்சி முறையில் பணிக்கு அமர்த்தப்பட்டிருந்தனர்.

மார்ச் 20, பகல் 12.10க்கு கோப்பை இருந்த அறையைத் திறந்து பார்த்த காவலர்கள் கோப்பை திருடப்பட்டதை உணர்ந்தனர்.

கோப்பை வைக்கப்பட்டிருந்த பெட்டியின் திருகு போன்றவை பின்பக்கமாகக் கழற்றப்பட்டிருந்தன. காவலாளர்களில் யாரும் சந்தேகத்திற்குரிய எதையும் காணவோ கேள்வப்படவோ இல்லை. அவர்களில் ஒருவர் முதல் தளத்து கழிப்பறைக்கு வந்தபோது பொது தொலைபேசி மையத்தில் சந்தேகப்படும்படியான ஒரு மனிதனைக் கண்டதாக தெரிவித்தார்.

கோப்பை திருடப்பட்ட வழக்கை ஸ்காட்லாந்து யார்டு காவல்துறை தன் பொறுப்பில் எடுத்துக் கொண்டது. உடனடியாக அனைத்து பகுதிகளுக்கும் தகவல் அனுப்பப்பட்டது. பல இடங்களிலும் தேடுதல் வேட்டை நடத்தப்பட்டது. அப்போது அந்தக் கட்டிடத்தில் பணியில் இருந்த அனைவருமே விசாரிக்கப்பட்டனர். அடுத்த நாளே, உலகக் கோப்பை காணாமல் போன செய்தி உலகம் முழுவதும் சென்று சேர்ந்தது.

இங்கிலாந்து கால்பந்து சங்கத் தலைவர் ஜோ மியர்சுக்கு மார்ச் 21 அன்று, தொலைபேசி அழைப்பு ஒன்று வந்தது. அதில் பேசிய மர்ம நபர் ஒருவர், மறுநாள் ஜோவுக்கு ஒரு பொட்டலம் வரும் என்றார். மறுநாள் மார்ச் 22 அன்று செல்சீ கால்பந்துக் கழகத்துக்கு வந்த ஒரு பொட்டலத்தில், ஜூல்ஸ் ரிமெட் கோப்பையின் மேல்புறம் பூசப்பட்டிருந்த பூச்சை உரித்து அனுப்பியிருந்தார்கள். மேலும் கோப்பையை திருப்பி அளிக்க £15,000 வேண்டும் என்றும் அதுவும் £1 மற்றும் £5 பணத்தாள்களாக வேண்டும் என்றும் கடிதத்தில் கேட்டிருந்தனர். மேலும் கடிதத்தில் காவல்துறைக்கோ, பத்திரிகைகளுக்கோ தகவல் கொடுக்கக் கூடாது. பணம் சரியாக வந்து சேர்ந்தால், மார்ச் 25 அன்று கோப்பை திரும்ப வந்துவிடும். இல்லை என்றால் கோப்பையை உருக்கிவிடுவோம் என்று கடிதத்தில் எச்சரிக்கப்பட்டிருந்தது. சிறிது நேரம் கழித்து மியர்சுக்கு மற்றொரு அழைப்பு வந்தது - "ஜாக்சன்" என்று தன்னை அறிமுகம் செய்தவர் பணத்தை £ 5 மற்றும் £ 10 பணத்தாளாக வேண்டும் என்று நோட்டு மதிப்பை மாற்றிக் கேட்டார்.

ஜோ மியர்ஸ் காவல் துறைக்கு தகவல் சொன்னார். அவர்கள் 15 ஆயிரம் பவுண்ட் என்ற பெயரில் அசல் நோட்டுகளுடன் வெற்றுக் காகிதங்களையும் நிரப்பி பெட்டி ஒன்றைத் தயார் செய்தனர். பணத்தை ஒப்படைக்க மியர்சின் உதவியாளர்களாக இரண்டு காவல் அதிகாரிகள் செயல்பட்டனர். அடுத்த அழைப்பிற்காக காத்திருக்க அவரது வீட்டிற்குச் சென்றனர்.

கோப்பையைக் கடத்திய கடத்தல்காரர்களைத் தொடர்புகொள்வதில் ஏற்பட்ட குழப்பங்கள். காவல்துறைக்கு தகவல் தெரிவித்ததால் ஏற்பட்ட சிக்கல்கள். போன்றவற்றால் ஜோ மியர்ஸால் கோப்பையை மீட்க முடியவில்லை. இதனால் புதியதாக வேறு கோப்பையைச் செய்துவிடலாம் என்று முடிவெடுக்கும் நிலையில் கால்பந்து சங்கம் இருந்தது.

மார்ச் 27. லண்டனின் தென்கிழக்குப் பகுதியில் டேவிட் கோர்பெட் என்பவர் தனது நாய் பிக்கிள்ல் உடன் நடைப்பயிற்சி மேற்கொண்டிருந்தார். வீட்டின் அருகே புதர்ப் பகுதியில் செய்தித்தாள் சுற்றப்பட்டிருந்த பொருள் ஒன்றை பிக்கிள்ஸ் மோப்பம் பிடித்துக் குரைத்தது. டேவிட் அதைத் திறந்து பார்த்தார். அது காணாமல் போன உலகக் கோப்பை. இதையடுத்து அவர் ஜிப்ஸி ஹில் காவல் நிலையத்தில் கோப்பையை ஒப்படைத்தார்.

உலகக் கோப்பையைக் கண்டு பிடித்த பிக்கிள்ஸ் நாயானது பிரபலமானது. அது பின்னர் பல தொலைக்காட்சி நிகழ்ச்சிகள், திரைப்படங்களில் தோன்றி நட்சத்திரமானது. உலகக் கோப்பை இறுதிப் போட்டியின்போது கொண்டாட்ட விழாவில் டேவிட் கோர்பெட் கலந்து கொண்டார், பின்னர் அவருக்கு மொத்தம் £ 6,000 வெகுமதிகள் அளிக்கப்பட்டன. இதன்பிறகு கால்பந்து சங்கமானது பொது விழாக்களில் காட்டுவதற்காக இந்த கோப்பையின் மாதிரி ஒன்றை உருவாக்கியது.

எட்வர்ட் பெட்லி என்பவர் கோப்பையை திருடி ஆட்களைக் கொண்டு பணத்தை கேட்டதாக குற்றஞ்சாட்டப்பட்டார், அவருக்கு இரண்டு ஆண்டுகள் சிறைத் தண்டனை வழங்கப்பட்டது. இவர் 1969இல் நுரையீரல் அடைப்பு நோயால் இறந்தார்.

1970இல் மெக்சிகோவில் நடைபெற்ற உலகக் கோப்பை போட்டியில் மூன்றாவது முறையாக பிரேசில் வென்றதால் கோப்பையை அது நிரந்தரமாக தனதாக்கிக்கொண்டது. ஆனால் 1983இல் மீண்டும் ஜூல்ஸ் ரிமெட் கோப்பை திருடப்பட்டது.

பல்வேறு முயற்சிகளுக்குப் பிறகும் அந்தக் கோப்பையை மீண்டும் கண்டுபிடிக்க முடியவில்லை. 1984இல் ஜூல்ஸ் ரிமெட் கோப்பை போன்ற மாதிரி ஒன்று பிரேசிலுக்கு வழங்கப்பட்டது.


</doc>
<doc id="425847" url="https://ta.wikipedia.org/wiki?curid=425847" title="ரியூக்கியூவ மொழிகள்">
ரியூக்கியூவ மொழிகள்

ரியூக்கியூவ மொழிகள் (Ryukyuan languages) என்பன, சப்பானியத் தீவுக்கூட்டத்தின் தென் கோடியில் அமைந்துள்ள ரியூக்கியூத் தீவுகளின் தாயக மக்கள் பேசும் மொழிகள் ஆகும். சப்பானிய மொழியுடன் சேர்ந்து இவை சப்போனிக் மொழிக் குடும்பத்தை உருவாக்குகின்றன. இம்மொழிகள் ஒன்றையொன்று புரிந்துகொள்ளக் கூடியவை அல்ல. இன்று இம்மொழிகளைப் பேசுவோரின் எண்ணிக்கை எவ்வளவு என்பது தெரியாது. ஆனால், இம்மொழியை பேசும் மக்கள் ஒக்கினாவா சப்பானிய மொழியைப் போன்ற சப்பானிய மொழிகளுக்கு மாறிவருவதால், இம்மொழிகள் அழியும் நிலை ஏற்பட்டுள்ளது. இம்மொழிகளுள் நான்கு நிச்சயமான அருகும் நிலையில் உள்ளவை என்றும் மேலும் இரண்டு ஆபத்தான அருகும் நிலையில் உள்ளவை என்றும் யுனெசுக்கோ அறிவித்துள்ளது.


</doc>
<doc id="425848" url="https://ta.wikipedia.org/wiki?curid=425848" title="கொல்லட்டி">
கொல்லட்டி

கொல்லட்டி (Kolatti) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது மாவட்டத் தலைநகரான கிருஷ்ணகிரியில் இருந்து 56 கி.மீ தொலைவும், தளியில் இருந்து 20 கி. மீ தொலைவும், மாநிலத் தலைநகரான சென்னையில் இருந்து 323 கிமீ தொலைவிலும் உள்ளது.

இவ்வூரில் 2011 ஆண்டைய இந்திய மக்கள் கணக்கெடுப்பின்படி இந்த ஊரில் 500 குடும்பங்கள் உள்ளன. மக்கள் தொகை 2223, இதில் 1118 பேர் ஆண்கள், 1105 பேர் பெண்கள் ஆவர். எழுத்தறிவு விகிதம் 55.7% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="425849" url="https://ta.wikipedia.org/wiki?curid=425849" title="கொமர்னப்பள்ளி">
கொமர்னப்பள்ளி

கொமர்னப்பள்ளி (Komaranapalli) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், ஓசூர்வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். 

இவ்வூரில் 2011 ஆண்டைய இந்திய மக்கள் கணக்கெடுப்பின்படி 511 வீடுகள் உள்ளன. மக்கள் தொகை 2174, ஆகும். இந்த ஊர் மக்களில் கல்வி விகிதமானது 58.7% என்று உள்ளது. இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="425857" url="https://ta.wikipedia.org/wiki?curid=425857" title="மெத்தில் காலேட்டு">
மெத்தில் காலேட்டு

மெத்தில் காலேட்டு ("Methyl gallate") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். காலிக் அமிலத்தின் மெத்தில் எசுத்தரே மெத்தில் காலேட்டு ஆகும். மேலும், இதை ஒரு பீனாலிக் சேர்மமாக வகைப்படுத்தப்படுகிறது. 

டெர்மினாலியா மைரியோகார்ப்பா, பெர்கெனியா சிலியேட்டா, கெரானியம் நிவியம் போன்ற தாவர வகைகளில் இச்சேர்மம் காணப்படுகிறது. பியோமியா அனோமாலா 

மற்றும் வைன் எனப்படும் மதுவகையிலும் இது காணப்படுகிறது. 


</doc>
<doc id="425860" url="https://ta.wikipedia.org/wiki?curid=425860" title="நிகார் அமீன்">
நிகார் அமீன்

நிகார் அமீன் ("Nihar Ameen") ஒரு முன்னணி இந்திய நீச்சல் பயிற்சியாளர் ஆவார். 2015 ஆம் ஆண்டில் இவர் துரோணாச்சார்யா விருது பெற்றார் . பெங்களூருவில் உள்ள சிறப்பு மிக்க பதுகோனே திராவிட் மையத்திலுள்ள டால்பின் கழகத்துடன் இவர் தொடர்பு கொண்டிருந்தார். இவரிடம் பயிற்சி பெற்ற வீர்ர்களில் ஒருவரான சிக்கா டான்டன் என்பவர் 2004 ஆம் ஆண்டு ஏதென்சில் நடைபெற்ற ஒலிம்பிக் போட்டிக்கு முதன்முதலாகத் தகுதிபெற்ற இந்திய விளையாட்டு வீரர் ஆவார். 2008 ஆம் ஆண்டு பீகிங்கில் நடைபெற்ற ஒலிம்பிக் போட்டிக்கு விர்தாவால் காதே மற்றும் சந்தீப் செச்வால் ஆகியோர் தகுதிபெற்றனர் at Athens, 2004 and Virdhawal Khade and Sandeep Sejwal for Beijing, 2008.. மெகனா நாராயணன் என்ற பூனாவைச் சேர்ந்த நீச்சல் வீராங்கனைக்கும் இவரே பயிற்சி அளித்தார் என்பது குறிப்பிடத்தக்கது.
1989-1992 காலப்பகுதியில் அணி இயக்குநரும் ஒலிம்பிக் பயிற்சியாளருமான யாக் நெல்சன் உடன் அமெரிக்க தேசிய அணியின் உதவி பயிற்சியாளராக அமீன் பணியாற்றினார். 
அரசியல் சார்பற்ற நிறுவனமான கோசுபோர்ட்சு அறக்கட்டளையில் இடம்பெற்றிருந்த நிபுணர்கள் குழுவில் அமீனும் ஓர் உறுப்பினராக இருந்தார். 


</doc>
<doc id="425862" url="https://ta.wikipedia.org/wiki?curid=425862" title="காரோண வளையம்">
காரோண வளையம்

காரோண வளையம் இது எதிர் காரோண வளையம் என்றும் அழைக்கப்படுகிறது. இது கடத்தும் பொருளின் மின்புலமாகும். இப் பொருள் பொதுவாக உயர் மின்னழுத்த ஒழுங்கற்ற வன்பொருளுடன் அதன் நுனிபகுதியில் இணைக்கப்படும். இதன் பயன் ஒளிவட்ட மின்னிறக்கம் ஏற்படுவதை தடுத்தல், ஒளிவட்ட மின்புலத்தை ஏற்படுத்துதல், காரோண வளையங்கள் மிக அதிக மின்னழுத்த ஆற்றல் பரிமாற்றிகள் மற்றும் முடுக்கிகள், உயர் மின்னழுத்தங்களை உருவாக்குகின்ற அறிவியல் ஆராய்ச்சி கருவியில் பயன்படுத்தப்படுகின்றன. மிகவும் ஒத்த தொடர்புடைய சாதனம், தரவரிசை வளையங்களை சுற்றிதரவரிசை வளையம் பயன்படுத்தப்படுகிறது.

ஒளிவட்ட மின்னிறக்கம் (ஆங்கிலம்:Corona discharge) என்பது மின்னிறக்கத்தால் ஏற்படும் ஒரு நிகழ்வாகும். மின்னோட்டம் பாயும் கடத்தியைச் சுற்றியுள்ள மின்னூட்டம் பெற்ற பாய்மப் பொருட்களால் ஒளிவட்ட மின்னிறக்கம் நிகழ்கிறது. அதிக மின்னழுத்தம் உள்ள கம்பிகளில் மின் புலச் செறிவைக் குறைக்காவிட்டால், கம்பிகளில் தானாகவே மின்னிறக்கம் நடைபெறுகிறது.
மின்னோட்டம் பாயும் கடத்தியில் உருவாகும் மின்னிலை சரிவின் (Potential gradient) செறிவு அதிகமாக இருக்கும் போது மின்னிறக்க வட்டம் (Corona) உருவாகிறது. மின்னிலை சரிவின் (Potential gradient) செறிவின் அளவு மிக அதிகமாகும் போது மின் முறிவு (Electrical breakdown) அல்லது மின்வில் (Electric arc) உருவாகிறது. வாயு விளக்குகள் நீல நிறத்தில் ஒளியை உருவாக்குவது போல், மின்னழுத்தம் அதிகமுள்ள இடங்களில் மின்னிறக்க வட்டம் உருவாகிறது.

மின்னிறக்கம் என்பது அதிக மின்னழுத்தம் உள்ள கம்பிகளில் மின் ஆற்றல் இழக்கச் செய்யும் ஒரு நிகழ்வாகும். மின் ஆற்றலை உற்பத்தியாகும் இடத்திலிருந்து பயன்படுத்துமிடம் வரை கடத்தும் போது, மின்னிறக்கம் காரணமாக ஒரு குறிப்பிடத்தக்க அளவில் ஆற்றல் இழப்பு ஏற்படுகிறது. அதிக மின்னழுத்தத்தில் வேலை செய்யக்கூடிய தொலைக்காட்சி, ரேடியோ பரப்பிகள் (Radio transmitter), X கதிர் எந்திரம், துகள் முடுக்கிகள்ஆகியவற்றில் மின்னிறக்கம் காரணமாக ஆற்றல் இழப்பு ஏற்படுகிறது.

மின்னிறக்கத்தால் காற்றில், ஓசோன் (O), நைட்ரிக் ஆக்சைடு (NO), நைட்ரசன் டை ஆக்சைடு (NO) ஆகிய வாயுக்கள் உருவாகின்றன. இவற்றின் மூலம் காற்றிலுள்ள ஈரப்பதத்தால் நைட்ரிக் அமிலம் உருவாகிறது. இவ்வாயுக்கள் தமக்கருகிலுள்ள பொருட்களைச் சிதைவுறச் செய்வதுடன், நச்சுத்தன்மையுள்ள வாயுக்களையும் உருவாக்குகிறது.

அதிக மின்னழுத்தம் உள்ள கம்பிகளைக் மின் காப்பிடுவதன் மூலமும், வழுவழுப்பான வட்ட வடிவில் கம்பிகளை உருவாக்குவதன் மூலமும் மின்னிறக்கம் உருவாவதைக் குறைக்கலாம். எனினும் காற்று வடிகட்டிகள், ஒளிநகல் சாதனங்கள் (photocopier) மற்றும் ஓசோன் இயற்றிகள் ஆகியவற்றில் கட்டுபடுத்தப்பட்ட முறையில் மின்னிறக்கம் பயன்படுகிறது.



</doc>
<doc id="425865" url="https://ta.wikipedia.org/wiki?curid=425865" title="1,2,3,4-டெட்ராபீனைல்நாப்தலீன்">
1,2,3,4-டெட்ராபீனைல்நாப்தலீன்

1,2,3,4-டெட்ராபீனைல்நாப்தலீன் ("1,2,3,4-Tetraphenylnaphthalene") என்பது CH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு பல்வளைய அரோமாட்டிக் ஐதரோகார்பன் ஆகும். பொதுவாக இதை பட்டப்படிப்பு மாணவர்களுக்கான கற்பித்தல் ஆய்வுக்கூடத்தில் டையீல்சு ஆல்டர் வினையை அறிமுகப்படுத்த தயாரிக்கப்படுகிறது. இவ்வினையில் டையீனுடன் உடனடியாக வினைபுரியும் பொருளாக பென்சைனும் (தளத்திலேயே தயாரிக்கப்படும்) டையீனாகச் செயற்படும் டெட்ராபீனைல்சைக்ளோபென்டாடையீனோனும் வினைபுரிகின்றன. இரண்டு வகையான படிக வடிவங்களில் இச்சேர்மம் காணப்படுவதால் 1,2,3,4-டெட்ராபீனைல்நாப்தலீனுக்கு இரண்டு வேறுபட்ட உருகுநிலைகள் உள்ளன. 


</doc>
<doc id="425873" url="https://ta.wikipedia.org/wiki?curid=425873" title="சத்யதேவ் நாராயன் ஆர்யா">
சத்யதேவ் நாராயன் ஆர்யா

சத்யதேவ் நாராயன் ஆர்யா (Satyadev Narayan Arya, பிறப்பு: 01 சூலை 1939) ஓர் இந்திய அரசியல்வாதியும், அரியான மாநிலத்தின் தற்போதைய ஆளுநரும் ஆவார். இவர் பீகார் மாநிலத்தின் பாரதிய ஜனதா கட்சியின் தலைவராவார். இவர் பீகார் சட்டமன்றத்திற்கு ராஜ்கிரி தொகுதியிலிருந்து எட்டு முறை சட்டமன்றத்திற்குத் தேர்ந்தெடுக்கப்பட்டார்.


</doc>
<doc id="425881" url="https://ta.wikipedia.org/wiki?curid=425881" title="2-நைட்ரோதொலுயீன்">
2-நைட்ரோதொலுயீன்

2-நைட்ரோதொலுயீன் ("2-Nitrotoluene") என்பது CHCHNO. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதை ஆர்த்தோ-நைட்ரோதொலுயீன் என்றும் அழைக்கலாம். வெளிர் மஞ்சள் நிறத்துடன் ஒரு நீர்மமாக இச்சேர்மம் காணப்படுகிறது. பல்வேறு சாயங்களை உற்பத்தி செய்யும் செயல்முறையில் ஒரு பன்முக இடைநிலை வேதிப்பொருளாக இச்சேர்ம்ம் பயன்படுகிறது. 

தொலுயீனை -10°செல்சியசு வெப்பநிலையில் நைட்ரோயேற்றம் செய்து 2-நைட்ரோதொலுயீன் தயாரிக்கப்படுகிறது. இச்செயல்முறையில் மாற்றியன்களான 2-நைட்ரோ தொலுயீன் மற்றும் 4-நைட்ரோ தொலுயீன் இரண்டும் 2:1 என்ற விகித்த்தில் உருவாகின்றன. 

2-நைட்ரோதொலுயீனை குளோரினேற்றம் செய்யும்போதும் மேற்கண்ட வினை போலவே விளைபொருள்களாக குளோரோநைட்ரோதொலுயீன்களின் இரண்டு மாற்றியன்கள் உருவாகின்றன. 
சாயங்கள் தயாரிப்பில் முன்னோடிச் சேர்மமாகப் பயன்படும் தொலுயிடின் தயாரிப்பில் பெரும்பாலும் 2-நைட்ரோதொலுயீன் பயன்படுத்தப்படுகிறது. 



</doc>
<doc id="425882" url="https://ta.wikipedia.org/wiki?curid=425882" title="சோனியா சாகால்">
சோனியா சாகால்

சோனியா சாகால் ("Sonia Chahal") ஓர் இந்திய தொழில்சாரா குத்துச்சண்டை வீரர் ஆவார். 2018 ஆம் ஆண்டு நடைபெற்ற ஏஐபிஏ மகளிர் உலக குத்துச்சண்டை சாம்பியன் கோப்பை போட்டியில் இவர் வெள்ளிப் பதக்கம் வென்றார்.

அரியானா மாநிலத்தின் பிவானி மாவட்டத்திலுள்ள நிம்ரி கிராமத்தில் சோனியா சாகால் பிறந்தார். கவிதா சாகலிடமிருந்து பெற்ற உத்வேகம் காரணமாக 2011 ஆம் ஆண்டில் தனது குத்துச்சண்டை வாழ்வை இவர் தொடங்கினார். பிகானி குத்துச்சண்டைக் கழகத்தில் பயிற்சியாளர் சக்தீசு சிங்கிடம் பெற்ற ஆறு மாத கால பயிற்சிக்குப் பின்னர், அதே ஆண்டு பள்ளிக் கல்வித்துறையில் நடைபெற்ற பள்ளிகள் அளவிலான தேசிய சாம்பியன் பட்டப் போட்டியில் வெள்ளிப் பதக்கம் வென்றார். அடுத்த மூன்று ஆண்டுகள் இவர் பிகானி குத்துச் சண்டை கழகத்திலேயே பயிற்சியைத் தொடர்ந்தார்.
2018 ஆம் ஆண்டு நடைபெற்ற ஏஐபிஏ மகளிர் உலக குத்துச்சண்டை சாம்பியன் கோப்பை போட்டியில் 54-57 கிலோகிராம் எடைப்பிரிவில் பங்கேற்ற சேகால் செருமனியைச் சேர்ந்த ஓர்நெல்லா வாக்னரிடம் தோல்வியடைந்தார் என்பதால் இவருக்கு வெள்ளிப்பதக்கம் கிடைத்தது.


</doc>
<doc id="425883" url="https://ta.wikipedia.org/wiki?curid=425883" title="3-நைட்ரோதொலுயீன்">
3-நைட்ரோதொலுயீன்

3-நைட்ரோதொலுயீன் ("3-Nitrotoluene") என்பது CHNO. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதை மெட்டா-நைட்ரோதொலுயீன் என்றும் அழைக்கலாம். வெளிர் மஞ்சள் நிறத்துடன் ஒரு நீர்மமாக இச்சேர்மம் காணப்படுகிறது. பல்வேறு சாயங்களை உற்பத்தி செய்யும் செயல்முறையில் ஒரு பன்முக இடைநிலை வேதிப்பொருளாக இச்சேர்ம்ம் பயன்படுகிறது. பேரளவில் மெட்டா தொலுயிடின் தயாரிப்பில் இச்சேர்மம் பயன்படுத்தப்படுகிறது. 
தொலுயீனை நைட்ரோயேற்றம் செய்து 3-நைட்ரோதொலுயீன் தயாரிக்கப்படுகிறது. இச்செயல்முறையில் மாற்றியன்களான 2-நைட்ரோ தொலுயீன் மற்றும் 4-நைட்ரோ தொலுயீன் இரண்டும் 2:1 என்ற விகித்த்தில் உருவாகின்றன. கலவையிலிருந்து 2-நைட்ரோதொலுயீன் நீக்கப்பட்ட பின்னர் 3-நைட்ரோதொலுயீனை வடித்தல் முறையில் தூய்மைப்படுத்த இயலும். சாயங்கள் தயாரிப்பில் இதுவொரு முன்னோடிச் சேர்மமாகப் பயன்படுத்தப்படுகிறது . 



</doc>
<doc id="425885" url="https://ta.wikipedia.org/wiki?curid=425885" title="நீனா வரகில்">
நீனா வரகில்

நீனா வரகில் ("Neena Varakil") என்பவர் ஓர் இந்திய தடகள விளையாட்டு விரராவார். இவ்வீராங்கனை நீளம் தாண்டும் போட்டியில் பங்கேற்று விளையாடுவார். 1991 ஆம் ஆண்டு மே மாதம் 2 ஆம் நாள் இவர் பிறந்தார். 2016 ஆம் ஆண்டு சூலை மாதத்தில் பெங்களுரில் நடைபெற்ற போட்டியில் இவர் 6.6 மீட்டர் நீளம் தாண்டி வெற்றி பெற்றார். இதுவே நீனா வரகிலின் தனிப்பட்ட சாதனையாகும். 

சீனாவின் இயாசிங் நகரில் 2017 ஆம் ஆண்டு நடைபெற்ற ஆசிய கிராண்டு பிரிக்சு தடகள சந்திப்புப் போட்டியில் நீனா 6.37 மீட்டர் நீளத்தைத் தாண்டி தங்கப் பதக்கம் வென்றார். 

2017 ஆம் ஆண்டு நடைபெற்ற ஆசிய தடகள சாம்பியன் பட்டப் போட்டியில் நீனா வெள்ளிப் பதக்கமும், ஒரே நாட்டைச் சேர்ந்த நயானா இயேம்சு வெண்கலப் பதக்கமும் பெற்றனர். 


</doc>
<doc id="425893" url="https://ta.wikipedia.org/wiki?curid=425893" title="2-பீனைல்யெக்சேன்">
2-பீனைல்யெக்சேன்

2-பீனைல்யெக்சேன் ("2-Phenylhexane") என்பது CH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் ஐதரோ கார்பனான இச்சேர்மத்தை 1-குளோரோயெக்சேன் மற்றும் பென்சீன் ஆகிய சேர்மங்களை பீரிடல் கிராப்ட்சு ஆல்க்கைலேற்ற வினைக்கு உட்படுத்தி அல்லது ஆண்டிமனி பென்டாபுளோரைடு, இசுக்காண்டியம்(III) திரிப்லேட்டு, பாசுபாரிக அமிலம் போன்ற பல்வேறு வினையூக்கிகள் முன்னிலையில் பென்சீனை 1-எக்சீனுடன் சேர்த்து வினைபுரியச் செய்தும் தயாரிக்கலாம். 


</doc>
<doc id="425910" url="https://ta.wikipedia.org/wiki?curid=425910" title="சபரிமலை அய்யப்பன் கோயிலுக்குள் பெண்கள் நுழைவு">
சபரிமலை அய்யப்பன் கோயிலுக்குள் பெண்கள் நுழைவு

இந்தியாவின் கேரள மாநிலத்தில் அமைந்துள்ள இந்துக் கோவிலான சபரிமலை அய்யப்பன் கோவிலுக்குள் மாதவிடாய் நிகழ்பருவப் பெண்கள் (10 - 50 வயது) நுழைவதற்குச் சட்டப்படியாக 1991 முதல் 2018 வரைத் தடை விதிக்கப்பட்டிருந்தது. 2018 ஆம் ஆண்டு செப்டம்பர் மாதம் இந்திய உச்ச நீதிமன்றமானது, பாலின வேறுபாடின்றி அனைத்து வயதுப் பெண்களும் சபரிமலை அய்யப்பன் கோவிலுக்குள் சென்று வழிபட அனுமதிக்கப்பட வேண்டுமென ஆணை பிறப்பித்தது. குறிப்பிட்ட வயதுப் பெண்களுக்கு மட்டும் விதிக்கப்பட்டிருந்த அனுமதி மறுப்பானது, அரசியலமைப்புச் சட்டத்தித்திற்கு எதிரானது என்றும், சட்டப்பிரிவு 14 இன்கீழ் சமவுரிமைக்கும், சட்டப்பிரிவு 25 இன்கீழ் இந்தியாவின் சமயச் சுதந்திரத்திற்கும் எதிரானது என்றும் உச்சநீதிமன்றத்தின் அரசியலமைப்புச் சட்டச் சிக்கல் தீர் நடுவர் அமர்வு அனுமதிக்கான தடை உத்தரவை ரத்து செய்தது.. உச்சநீதிமன்றத்தின் இத்தீர்ப்புக்கு இந்தியாவின் பல பகுதிகளிலும், குறிப்பாக கேரளாவில் எதிர்ப்பு எழுந்தது. இத்தீர்ப்பின் காரணமாக பல பெண்கள் தாக்குதல் மிரட்டல்களையும் கடந்து சபரிமலை அய்யப்பன் கோவிலுக்குச் செல்ல முயன்றனர். ஆனால் அவர்களால் கோவிலுக்குள் செல்ல இயலவில்லை. மாதவிடாய் நிகழ்பருவப் பெண்கள் சபரிமலை கோவிலுக்குள் நுழையக் கூடாதென்ற வழக்கத்தைத் தடைசெய்த உச்சநீதிமன்றத் தீர்ப்புக்குப் பின்னர், முதன்முறையாக 2019 சனவரி 2 அன்று 50 வயதுக்குக் குறைவான இரு பெண்கள் இக்கோயிலுக்குள் சென்று அய்யப்பனை வழிபட்டுள்ளனர்.

புராணக் கதைகளின்படி சபரிமலைக் கோயிலின் இறைவன் அய்யப்பன் திருமணம் முடிக்காதவராவார். மகுசாசூரி என்ற அரக்கியை இவர் வீழ்த்தியபோது, அவள் ஒரு அழகிய பெண்ணாக உருவெடுத்தாள். அப்பெண், சிவன் மற்றும் விஷ்ணு இருவரின் சேர்க்கையில் பிறக்கும் குழந்தையுடன் போரிடும்வரை அரக்கியாக வாழவேண்டிய சாபம் பெற்றிருந்தாள். சிவனுக்கும் விஷ்ணுவின் தோற்றமான மோகினிக்கும் பிறந்து காட்டில் வளர்ந்த அய்யப்பன் அவளுடன் சண்டையிட்டு வென்றபோது, அவளது சாபம் நீங்கி மீண்டும் பழைய உருவை அடைந்தாள். பெண்ணாக மாறியவள் அய்யப்பனை மணந்து கொள்ள விழைந்தாள். ஆனால் அய்யப்பனோ, பிரம்மச்சாரியாக காட்டில் வாழ்ந்து பக்தர்களின் வேண்டுதல்களை நிறைவேற்ற விதிக்கப்பட்டவர் தான் எனக்கூறி அவளை மணக்க மறுத்து விட்டார். அப்பெண் திருமணத்திற்கு வற்புறுத்தியதால், அவரைக் காண கன்னிச் சாமிகள் (முதன்முறையாக சபரிமலை வரும் பக்தர்கள்) வருவது நின்றுபோகும் நாளில் அவளைத் திருமணம் செய்துகொள்வதாக வாக்களித்தார். ஆனால் ஒவ்வொரு ஆண்டும் கன்னிச் சாமிகளின் வருகை தொடர்ந்ததால் அத்திருமணம் நடக்கவில்லை. அய்யப்பன் கோவிலுக்கு அருகிலமைந்த கோவிலில் அப்பெண் "மாளிகைபுரத்து அம்மன்" என்ற பெயரில் வழிபடப்படுகிறார்.

19 ஆம் நூற்றாண்டில் சென்னை மாகாண அரசால் இரு தொகுப்புகளாக வெளியிடப்பட்ட "திருவிதாங்கூர் மற்றும் கொச்சி மாகாணங்களின் கருத்தாய்வுக் குறிப்பேடு"களின்படி, இரு நூற்றாண்டுகளுக்கு முன்பாகவே மாதவிடாய் நிகழ்பருவப் பெண்கள் சபரிமலை அய்யப்பன் கோவிலுக்குச் செல்ல அனுமதிக்கப்படவில்லை. 1991 ஆண்டுக்கு முன்னர் கேரள உயர் நீதிமன்றம் சபரிமலை அய்யப்பன் கோவிலுக்குள் பெண்கள் செல்வதைத் தடைசெய்திருந்த போதும், சமய நோக்கமின்றி சில பெண்கள் அங்கு சென்றுள்ளனர். தங்களது குழந்தைகளுக்கு முதன்முதலாக சோறு ஊட்டும் விழாவிற்குப் பெண்கள் இக்கோவிலுக்குச் சென்றதற்கான ஆதாரக் குறிப்புகளும் உள்ளன.1986 ஆம் ஆண்டு "நம்பினார் கெடுவதில்லை" என்ற தமிழ்த் திரைப்படத்திற்காக நடிகையர் ஜெயசிறீ, அனு, சுதா சந்திரன், வடிவுக்கரசி, மனோரமா ஆகியோர் "பதினெட்டாம் படி"யில் நடனமாடியுள்ளனர். அதற்காக அந்த நடிகையர் மற்றும் இயக்குநரிடமிருந்து தலா 1000 ரூபாய் தண்டனைக் கட்டணம் விதிக்கப்பட்டது. படப்பிடிப்புக்கு அனுமதியளித்த தேவசம் குழுவிற்கு 7500 ரூபாய் தண்டனைக் கட்டணம் விதிக்கப்பட்டது. முன்னாள் கர்நாடக அமைச்சர் ஜெயமாலா தான் அக்கோவிலுக்குள் சென்றதாகவும், அய்யப்பன் திருவுருவைத் தொட்டதாகவும் அறிவித்தார்.

1990 ஆம் ஆண்டு தேவசம் குழு ஆணையரின் பேத்தியின் முதற்சோறு ஊட்டல் விழா சபரிமலை அய்யப்பன் சன்னிதியில் நடைபெற்றது. அங்கு நடந்த இவ்விழாவில் உறவுப் பெண்களும் கலந்து கொண்டனர். இந்நிகழ்ச்சி தொடர்பாக தொடரப்பட்ட வழக்கில் கேரள உயர்நீதிமன்றம் 10 முதல் 50 வயது வரையிலான பெண்கள் சபரிமலை அய்யப்பன் கோவிலுக்குள் செல்லத் தடைவிதித்துத் தீர்ப்பளித்தது. 1995 ஆம் ஆண்டு அன்றைய மாவட்ட ஆட்சியர் வல்சல குமாரி, கோவில் பற்றிய தகவல்களை அறியும் பொருட்டு அலுவலராக இக்கோவிலுக்குச் சென்றார், அதே ஆண்டில் இரு இளம் பெண்கள் (முக்கிய நபர்களின் மனைவியர்) காவல்துறையின் கண்காணிப்பிருந்தும் இக்கோவிலுக்குச் சென்று வந்ததாக உள்ளூர் நாளிதழில் செய்தி வெளியாகியது. சனவரி 2018 இல் கோவில் அதிகாரிகள் இக்கோவிலுக்கு வரும் பெண்கள் தங்கள் வயதுக்கான ஆதாரங்களைச் சமர்ப்பிக்க வேண்டியதைக் கட்டாயமாக்கினர்.

1990 ஆம் ஆண்டு மகேந்திரன் என்பவர், சபரிமலை அய்யப்பன் கோவிலுக்குள் இளம்பெண்கள் செல்வதாக கேரள உயர்நீதிமன்றத்தில் முறையீடு செய்தார். 1991 இல் இது தொடர்பான வழக்கை விசாரித்த கேரள உயர்நீதிமன்ற நீதியரசர்கள் கே. பரிபூரணன் மற்றும் கே. பாலநாரயண மாறர் இருவரும் மாதவிடாய் நிகழ்பருவப் பெண்கள் இக்கோவிலுக்குள் செல்லக்கூடதென்பது பன்னெடுங்காலமாகத் தொடரும் வழக்கமாக இருப்பதால், 10 முதல் 50 வயது வரையிலான பெண்கள் சபரிமலை அய்யப்பன் கோவிலுக்குள் செல்லக்கூடாதென தடைவிதித்துத் தீர்ப்பளித்தனர். அத்துடன் அத்தீர்ப்பில் தடையைச் செயற்படுத்துவதற்குக் கேரள அரசு காவற்துறையினரை நியமிக்க வேண்டுமெனவும் கூறப்பட்டிருந்தது. 

கேரள உயர்நீதிமன்றத்தின் கருத்து:
2006 ஆம் ஆண்டு இந்திய வழக்கறிஞர்கள் கழக உறுப்பினர்களான ஆறு பெண் வழக்கறிஞர்கள், சபரிமலை அய்யப்பன்கோவிலுக்குள் நுழைய 10 -50 வயதுப் பெண்களுக்கு விதிக்கப்பட்டக் கேரள உயர்நீதிமன்றத் தடையாணையை நீக்கக் கோரி முறையீடு செய்தனர். அவர்களது முறையீட்டில், இத்தடை அரசியலமைப்புச் சட்ட உரிமை மீறலெனவும், இத்தடைக்கு ஆதரவாகக் குறிப்பிடப்பட்ட, கேரள இந்து சமய பொது வழிபாட்டுத் தலங்கள் சட்டம் 1965 இன் ஏற்புத்தன்மை குறித்தும் குறிப்பிட்டிருந்தனர்.

இவ்வழக்கின் அடிப்படையில் 2018 செப்டம்பர் மாதம் அனைத்து வயதுப் பெண்களும் சபரிமலைக் கோவிலுக்குள் செல்லலாமென உச்சநீதிமன்றம் ஆணை பிறப்பித்தது. 

உச்சநீதிமன்றக் கூற்று:
இத்தீர்ப்பு 4-1 என்ற பெரும்பான்மையில் வழங்கப்பட்டது. உச்சதீதிமன்றத் தலைமை நீதிபதி தீபக் மிஸ்ரா, நீதிபதிகள் அஜய் மணிக்ராவ் கான்வில்கர், ரோகின்டன் பாலி நரிமன், தனஞ்சயன் ஒய். சந்திரசூடன் ஆகிய நால்வரும் இத்தீர்ப்புக்கு ஆதரவாகவும், நீதிபதி இந்து மல்கோத்ரா எதிராகவும் இருந்தனர். இந்திய அரசியலமைப்புச் சட்டப்பிரிவு 25 (உட்பிரிவு 1), கேரள இந்து சமய வழிபாட்டுத் தலங்கள் சட்டத்தின் விதி 3(b) ஆகியவற்றுக்கு எதிரானது இத்தடையென உச்சநீதிமன்றம் குறிப்பிடுகிறது.

சபரிமலைக் கோவிலுக்குள் செல்வது மாளிகைபுரத்தம்மனின் காதலையும் தியாகத்தையும் இழிவுபடுத்துவதாகுமெனச் சில பெண்கள் கருதுகின்றனர். அய்யப்பன் மணமுடிக்க விரும்பாதவர். அதனால் இனப்பெருக்கக்காலப் பெண்கள் அவரை வழிபட வருவது அவரது நோக்கத்திற்குத் தடையாக அமையுமென அவரே தன்னைக் காணப் பெண்கள் வருவதை விருப்பப்படவில்லை எனச் சிலர் கருதுகின்றனர். வேறு சிலரோ அய்யப்பன் கோவிலுக்குப் பதிலாக, "பெண்களின் சபரிமலை" எனப்படும் "ஆட்டுக்கல் பொங்கலா" கோவிலுக்குப் பெண்கள் சென்று வழிபடலாமே என்கின்றனர். மாதவிடாய் என்பது புனிதமற்றது என்ற நம்பிக்கையால் அப்பருவப் பெண்கள் இந்துக் கடவுளரை வழிப்படுவது பாவமாகும் என்ற நம்பிக்கை உடையவர்களாய் சிலர் உள்ளனர். சிலர் ஆண்டாண்டுகாலமாய் நடைமுறையிலுள்ள பரம்பரை வழக்கங்களை மாற்றுவது தவறு என்ற கருத்தினை முன்னிறுத்துகின்றனர். மற்றும் சிலர் பெண்கள் மலையேறுவதிலுள்ள சிரமங்களைச் சுட்டுகின்றனர். சபரிமலைக் கோவில் அடர்ந்த காடுகளைக் கொண்ட மலையுச்சியில் அமைந்துள்ளதால் பெண்கள் அங்கு செல்வது சிரமமாக இருக்குமென்பது அவர்களது வாதமாக உள்ளது. சபரிமலை அதிகாரி ஒருவர் அங்கு பெண்களுக்குத் தேவையான அளவு சுகாதார வசதிகள் (குளியலறை, கழிப்பறை), மருத்துவமனை வசதிகளுக் இல்லை என்பதைக் காரணமாகக் கூறுகிறார். மேலும் சிலர் 41 நாட்கள் கடின நோன்பிருந்து வரும் ஆண் பக்தர்களுக்குக் கவனச் சிதறலாக பெண்களின் வருகை அமையுமெனக் கருதுகின்றனர். ஒரு வழக்கறிஞர் அய்யப்பனை ஒரு தனிநபராகக் கருதி, அவரது விருப்பத்தை மீறி அவரைக்காண மாதவிடாய் நிகழ்பருவப் பெண்கள் வருவது அய்யப்பன் என்பவரின் தனிமனித உரிமைமீறலாகும் என்கிறார். ஐக்கிய அமெரிக்க நாட்டைச் சேர்ந்த ஒரு இதயநோய் மருத்துவர் அவ்வயதுப் பெண்கள் கோவிலுக்குச் செல்வது இடமகல் கருப்பை அகப்படலத்தை ஏற்படுத்தலாம் என்றார்; ஆனால் அவரது கூற்றுக்கு அறிவியல் ஆதாரமில்லை எனப் பின்னர் கண்டுபிடிக்கப்பட்டு நிராகரிக்கப்பட்டது. திருவிதாங்கூர் தேவசம் குழுத் தலைவர், பெண்களை அனுமதிப்பது ஒழுக்கக்கேடான செயல்களுக்கு வழிவகுத்து அவ்விடத்தை தாய்லாந்து போன்ற பாலியல் சுற்றுலாத்தலமாக ஆக்கிவிடும் எனக் கருதுகிறார்.

சபரிமலை கோவிலுக்குள் பெண்கள் செல்வதை ஆதரிப்பவர்கள் மாதவிடாய் நிகழ்வு புனிதமற்றது அல்ல என்றும் கோவிலுக்கள் நுழைவதற்கு பெண்களுக்கு சமவுரிமை உள்ளதென்றும் வாதிடுகின்றனர். பிற கோவில்களுக்குள் செல்வதற்கு அப்பருவப் பெண்கள் அனுமதிக்கப்படும்போது அய்யப்பன் கோவிலுக்குள் மட்டும் மறுப்படுவது சரியானதல்ல என்கிறார்கள். பெண்களின் உடல்ரீதியாக, இயற்கையாக நிகழும் செயலுக்காக அவர்களைப் புனிதமற்றவர்கள் என்று கூறுவது பாலினப் பாகுபாடாகும் என்ற விமரிசனமும் உள்ளது.

மாதவிடாயால் மாசு ஏற்படும் என்பதற்கு ஆன்மீக அல்லது அறிவியல்ரீதியாக எந்தவொரு காரணமும் இல்லையென இராஜன் குருக்கள் என்ற வரலாற்றாசிரியர் கூறுகிறார். 15 ஆம் நூற்றாண்டில் அய்யப்பன் சாமியின் வழிபாட்டுத்தலமாக உருவெடுக்கும் முன்பு இவ்விடம் காடுவாழ் உள்ளூர்வாசிகள் ஐயனார் சாமியைக் வழிபட்ட இடமாக இருந்ததாகவும் அவர் கூறுகிறார். மாதவிடாய் நிகழ்வைப் புனிதமற்றதாகக் கருதும் பாரம்பரிய இந்துக்கள் போலன்றி, பழங்குடிமக்கள் அதனை நன்னிகழ்வாகவும் கருவுறுதல் வளமாகவும் கருதினர். 1960 கள் வரை அவர்கள் தங்களது அனைத்து வயது பெண்கள் மற்றும் குழந்தைகளுடன் கோவிலுக்குச் சென்று வந்தனர். 1980கள் வரை இளம் பெண்கள் கோவிலுக்குள் சென்றதற்கான ஆதாரமான சான்றுகள் உள்ளதாக இந்த வரலாற்றாசிரியர் குறிப்பிடுகிறார்.
கேரள முதலமைச்சர் பிணறாயி விஜயன், (இடதுசாரி ஜனநாயக முன்னணிக் கட்சி எப்பொழுதும் பாலியல் சமத்துவத்துக்கு ஆதரவானது என்றும் சபரிமலை கோவிலுக்கு வரும் பெண்களுக்கு அனைத்து வசதிகளும் பாதுகாப்பும் செய்துதரப்படும் என்றும் கூறியுள்ளார்.

உச்சநீதிமன்றத் தீர்ப்புக்குப் பின்னர் அக்டோபர் 2018 இல் சபரிமலை அய்யப்பன் கோவில் பக்தர்களின் வருகைக்காகத் திறக்கப்பட்டபோது, நிலைக்கல் மற்றும் பம்பை அடிவார முகாம்களில் எதிர்ப்புப் போராட்டங்கள் நடந்தன. போராட்டக்காரர்களால் பல பெண் பத்திரிக்கையாளர்கள் தாக்கப்பட்டனர். காவற்துறையினர் போரட்டக்காரர்களைக் கலைப்பதற்கு தடியடி நடத்தினர். ஆந்திராவைச் சேர்ந்த ஒரு 40 வயதுப் பெண், அவரது பயணத்தைத் மேற்தொடரமுடியாதபடி போராட்டக்காரர்களால் பம்பையில் தடுத்து நிறுத்தப்பட்டார்.த நியூயார்க் டைம்ஸ் இதழின் பெண் நிருபர் சுகாசினி ராஜ், மரக்கூட்டம் அருகில் போராட்டக்காரர்களால் தடுத்து நிறுத்தப்பட்டுப் பயணம் தொடரவிடாமல் திருப்பி அனுப்பப்பட்டார்.

அக்டோபர் 19, அன்று கோவிலுக்குச் செல்ல முயன்ற இரு மாதவிடாய் நிகழ்பருவப் பெண்கள் சன்னிதானத்துக்கு 100 மீட்டர் தொலைவிலேயே போராட்டக்காரர்களால் தடுத்து நிறுத்தப்பட்டனர். கோவில் பூசாரி அவர்கள் 18 படிகளில் ஏற முயற்சித்தால், சன்னிதானத்தை மூடிவிடப்போவதாக மிரட்டியதையடுத்து அவ்விருவரும் முயற்சியைக் கைவிட்டுத் திரும்பினர் சமய உணர்வுகளைக் காயப்படுத்தும் வகையில், அய்யப்ப பக்தை போன்ற வேடத்தில் ஆபாசமான தோற்றப் ஒளிப்படத்தை முகநூலில் பதிவேற்றிய ரெகானா பாத்திமா என்ற பெண் கைது செய்யப்பட்டார்.

தன்னுள் அய்யப்பனின் அருளாற்றல் நிரம்பியுள்ளது எனக் கூறிக்கொண்டு சபரிமலைக் கோவிலுக்குச் செல்ல முயன்ற 46 வயது பெண், காவற்துறை பாதுகாப்பளிக்க மறுத்து விட்டதால் திரும்ப நேர்ந்தது. 2018 அக்டோபர் 20 அன்று, ஒரு பெண் பத்திரிக்கையாளரும் கேரள தலித் மகிளா கூட்டமைப்பின் தலைவியும் எதிர்ப்புகளால் இறுதிவரை செல்ல இயலாமல் திரும்பினர்.

தலித் செயற்பாட்டாளர் பிந்து தங்கம் கல்யாணி, சபரிமலைக் கோவிலுக்குச் சென்றபோது அவருக்குக் காவற்துறையினரின் துணை இருந்தும் அவரது வழியில் பல இடங்களில் போராட்டக்காரர்களால் தாக்கப்பட்டார். அதனால் பம்பை வரை சென்றவர், திரும்பிச் செல்ல முடிவெடுத்தார். இம்முயற்சியால் தனது பணியை இழந்த அவர், போராட்டக்காரர்களின் மிரட்டலுக்கு அஞ்சி வீட்டைவிட்டு வெளியேறி காவற்துறையின் பாதுகாப்போடு மறைந்து வாழ்ந்து வருகிறார்.

2018 நவம்பர் 16 ஆம் நாளன்று, சபரிமலைக்கு செல்லும் நோக்கதோடு வந்த பெண்களின் உரிமைகள் செயற்பாட்டாளர் திருப்தி தேசாய், கொச்சி பன்னாட்டு வானூர்தி நிலையத்தில் தடுத்து நிறுத்தப்பட்டார். அவ்வானூர்தி நிலயத்தினுள் 14 மணி நேரத்துக்கு மேலாக சிக்கிக்கொண்ட அவர் தனது முயற்சியை மீண்டும் தொடருவேன் என்ற சூளுரையுடன் திரும்பிச் சென்றார்.

2018 திசம்பர் 16 அன்று சபரிலை கோவிலுக்கு வந்த நான்கு திருநங்கைகள் எருமேலி காவற்துறையினரால் திருப்பி அனுப்பப்பட்டனர். அந்நால்வரும், காவற்துறையினர் தங்களைத் துன்புறுத்தியதாகவும், கோவிலுக்குள் சென்று அய்யப்பனைக் காண வேண்டுமெனில் ஆணுடை அணிந்து வரச்சொன்னதாகவும் அதற்குத் தாங்கள் ஒத்துக்கொண்டபோதும் சபரிமலையில் நிலவும் சட்ட ஒழுங்குச் சிக்கல் காரணமாக அதற்கும் காவற்துறையினர் சம்மதிக்கவில்லை எனவும் கூறினர். இரு நாட்கள் கழித்து, கோவில் நிர்வாகிகள் திருநங்கைகள் சபரிமலை கோவிலுக்குள் வருவதை எதிர்க்காததால் அந்நால்வரும் சன்னிதானம் சென்று அய்யப்பனை வழிபட முடிந்தது.

2018 திசம்பர் 23 அன்று, சென்னை 'மனிதி' என்ற மகளிர் உரிமை அமைப்பைச் சேர்ந்த 11 பெண்களடங்கிய குழு ஒன்று சபரிமலைக் கோவிலுக்கு செல்ல முயன்றது. காவற்துறையினரின் துணையோடு சென்ற அவர்கள் பம்பை அடிவார முகாமிலிருந்து 100 மீ உயரத்தில் போராட்டக்ககாரர்களால் தடுக்கப்பட்டனர். அதன் பின்னர் அக்குழுவினர் தாமாகவே திரும்பிச் சென்றுவிட்டதாகக் காவற்துறையினர் தெரிவித்தனர். ஆனால் அக்குழுவினரோ தங்களைக் கேரளக் காவற்துறையினர்தாம் வலுக்கட்டாயமாகத் திருப்பி அனுப்பினதாகக் கூறினர்.

அனைத்து வயதுப் பெண்களும் சபரிமலை அய்யப்பன் கோவிலுக்குள் செல்வதை எதிர்த்து கேரளாவில் முழு கடையடைப்பைப் பாரதிய ஜனதா கட்சி அறிவித்தது. இந்திய தேசிய காங்கிரசும் எதிர்ப்புப் போராட்டம் நடத்தி, உச்சநீதிமன்றம் தீர்ப்புக்கு மறுபரிசீலனை தேவையென வலியுறுத்தியது. கேரள முதலமைச்சர், இத்தீர்ப்புக்கு எதிராக நடக்கும் போரட்டங்களுக்கும் வன்முறை நிகழ்வுகளுக்கும் ராஷ்டிரிய சுயம்சேவாக் சங்கமே காரணமெனக் குற்றஞ்சாட்டினார். சபரிமலை அய்யப்பன் கோவில் வளாகத்தினருகில் கலவரத்தில் ஈடுபட்டதற்காகவும் வன்முறையைத் தூண்டியதற்காகவும் அக்கோவில் பூசாரிகள் குடும்பத்தில் ஒருவரும் "அய்யப்ப தேவசேனை"த் தலைவருமான ராகுல் ஈசுவர் கைது செய்யப்பட்டார். கொல்லம் துளசி என்ற மலையாள நடிகர், சபரிமலை கோவிலுக்குள் நுழையும் பெண்களை இரண்டாகக் கிழித்தெறிய வேண்டுமெனக் கூறினார் சமய உணர்வுகளை இவ்வளவு வெளிப்படையாக வெறித்தனமாக வெளியிட்டதற்காகவும், பெண்களை கேவலமாகப் பேசியதற்காகவும் அவர்மீது முதல் தகவல் அறிக்கை பதிவு செய்யப்பட்டது.

உச்சநீதிமன்றத் தீர்ப்பையடுத்து நடந்த போராட்டங்களில் 3000க்கும் மேற்பட்டோர் கைது செய்யப்பட்டனர்; கேரளாவின் பல்வேறு காவல்நிலையங்களிலும் 500க்கும் மேற்பட்ட வழக்குகள் பதிவு செய்யப்பட்டன.

நவம்பர் 2018 இல் 41 நாட்கள் மகரவிளக்கு வழிபாட்டிற்காகக் சபரிமலைக் கோவில் நடைதிறக்கப்பட்டபோது, போராட்டங்களைத் தடுக்க முன்னெச்சரிக்கை நடவடிக்கையாக சன்னிதானம், பம்பை, நிலைக்கல் ஆகிய இடங்களில் இந்தியத் தண்டனைச் சட்டப்பிரிவு 144 அமலாக்கப்பட்டது. இத்தடையாணையை மீறிக் கோவிலருகில் போராட்டம் நடத்தியதற்காக 70 பேர் கைது செய்யப்பட்டனர். பாரதிய ஜனதா கட்சியின் மாநிலச் செயலர் கே. சுரேந்திரன், இந்து ஐக்கிய வேதியின் தலைவர் கே. பி. சசிகலா ஆகிய இருவரும் இக்கோவிலுக்குச் சென்று கொண்டிருந்த வழியில் தடுப்புக் காவலில் வைக்கப்பட்டனர். இது, ஒட்டுமொத்த சபரிமலை பக்தர்களின் வழிபாட்டுரிமை மீறலென இந்தியாவின் தேசிய மனித உரிமை ஆணையம் அறிவித்தது. மாநில அரசு கோவில் விவகாரங்களில் தலையிடுவதை எதிர்த்து சமூக ஊடகங்களில் தவறான கருத்துக்களைப் பதிவு செய்யும் வெளிநாடு வாழ் இந்தியர்களின் கடவுச்சீட்டு ரத்துசெய்யப்பட்டு அவர்கள் நாடுதிரும்ப நேரிடுமென கேரள நகரக் காவற்துறை ஆணையரான பி. பிரகாஷ் எச்சரிக்கை விடுத்தார்

சபரிமலையில் பக்தர்களுக்கு இடர் விளைவித்த கேரளக் காவற்துறையின் தடைநடவடிக்கைகளைக் கண்டித்த கேரள உயர் நீதிமன்றம் 144 தடை உத்தரவை ஏற்றுக்கொண்டது. இதைத் தொடர்ந்து 144 தவிர்த்த பிற தடை நடவடிக்கைகளை மெல்ல மெல்ல கேரள காவல் விலக்கிக் கொண்டது. 144 தடை உத்தரவையும் நீக்கக் கோரி இந்திய தேசிய காங்கிரசும் பாரதிய ஜனதா கட்சியும் தனித்தனியே போராட்டங்களை நடத்தின. 2018 திசம்பர் 13 அன்று 49 வயதான நபரொருவர் பாரத ஜனதா கட்சியின் போராட்டத்தில் தீக்குளித்தார். இதைத் தொடர்ந்து, பிஜேபி மாநிலம் தழுவிய மற்றொரு முழுக் கடையடைப்புப் போராட்டத்தை அறிவித்தது. சபரிமலை மகரவிளக்கு வழிபாட்டுக் காலம் தொடங்கியதிலிருந்து பாரதிய ஜனதா கட்சியினரால் அறிவிக்கப்பட்ட நான்காவது கடையடைப்பு இதுவாகும். கேரள அரசின் சபரிமலை நடவடிக்கைகளுக்கு எதிராக அந்நபர் தீக்குளித்ததாகப் பாரதிய ஜனதா கட்சியும், தனிப்பட்டக் காரணங்களுக்காகத் தீக்குளித்ததாகக் காவற்துறையும் கூறுகின்றனர்; ஆனால் அந்நபரின் மரண வாக்குமூலத்தில் சபரிமலை குறித்த எந்தவொரு தகவலும் குறிப்பிடப்படவில்லை.

உச்சநீதிமன்றத் தீர்ப்புக்கு ஆதரவாக கேரளப் பெண்கள் கலந்து கொண்ட "வனிதா மதில்" என்ற மனிதச் சங்கிலி போராட்டம் 2019 ஜனவரி 1 அன்று நடத்தப்பட்டது. பாறசாலை முதல் காசர்கோடு வரை 630 கிலோ மீட்டர் தூரத்திற்கு பெண்கள் தொடர்ச்சியாக நின்றனர். மாநில அரசால் நடத்தப்பட்ட இப்போராட்டத்தில் 3-5 மில்லியன் பெண்கள் பங்கேற்றனர்.

உச்சநீதிமன்றத் தீர்ப்பினால் அனைத்து வயது பெண்களும் கோவிலுக்குள் வருவதைக் கண்டித்து 2018 அக்டோபரில் ராமகிருஷ்ணன் என்ற குருசாமி தற்கொலை செய்து கொண்டார். 2019 ஜனவரியில் மாநிலம் முழுவதும் இந்து அமைப்பினர் செய்த தீவிரமாக போராட்டத்தில் பாஜக கட்சியைச் சேர்ந்த ஒருவர் இறந்தார்.

பலகாலமாக மாதவிடாய் நிகழ்பருவப் பெண்கள் சபரிமலை கோவிலுக்குள் நுழையக் கூடாதென்ற வழக்கத்தைத் தடைசெய்த உச்சநீதிமன்றத் தீர்ப்புக்குப் பின்னர், முதன்முறையாக 2019 சனவரி 2 அன்று 50 வயதுக்குக் குறைவான இரு பெண்கள் இக்கோயிலுக்குள் சென்று அய்யப்பனை வழிபட்டுள்ளனர்.. இரு பெண்கள் சபரிமலை கோவிலுக்குள் நுழைந்து அய்யப்பனை வழிபட்ட செய்தியும் காணொலியும் வெளியான பின்னர் கோவில் நடை சாத்தப்பட்டுப் பரிகார பூசைகள் நடத்தப்பட்டு அதன்பிறகு மீண்டும் பக்தர்களுக்கு கோவில்நடை திறக்கப்பட்டது.

உச்சநீதிமன்றம் இத்தீர்ப்பு வழங்கி 95 நாட்களுக்குப் பின்னர் 50 வயதுக்குக்கும் குறைந்த இரு பெண்கள், 2019 ஜனவரி 2, புதன்கிழமையன்று அதிகாலை 3.30 மணியளவில் காவற்துறையினரின் பாதுகாப்போடு சபரிமலை கோவிலுக்குள் சென்று வழிபட்டனர் இவ்விருவரில் ஒருவர் கோழிக்கோடு மாவட்டம் கோயிலாண்டியைச் சேர்ந்தவர்; மற்றொருவர் மலப்புரம் மாவட்டம் அங்காடிபுரத்தைச் சேர்ந்தவர். இவ்விருவரும் ஏற்கனவே திசம்பர் 24 ஆம் தேதியன்று சபரிமலை கோவிலுக்குள் செல்ல முயன்று தடுத்து நிறுத்தப்பட்டவர்கள் ஆவர். அவ்விருவரும் இக்கோவிலுக்குள் சென்று வழிபடாமல் ஊர் திரும்புவதில்லை என்ற உறுதியுடன் ரகசியமாக ஒரு இடத்தில் தங்கியிருந்ததாக கூறப்படுகிறது.

இவ்விரு பெண்களும் சென்று அய்யப்பனை வழிபட்டதைக் கேரள முதலமைச்சர் உறுதி செய்ததுடன் கோவிலுக்குச் சென்று வழிபடுவதற்குப் பாதுகாப்புக்கோரும் எல்லோருக்கும் உதவுவது காவற்துறையின் கடமை என்றும் குறிப்பிட்டுள்ளார்.


</doc>
<doc id="425920" url="https://ta.wikipedia.org/wiki?curid=425920" title="கோட்டையூர், கிருஷ்ணகிரி மாவட்டம்">
கோட்டையூர், கிருஷ்ணகிரி மாவட்டம்

கொமர்னப்பள்ளி (Kottaiyur) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், அஞ்செட்டி வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும்.

இவ்வூரில் 2011 ஆண்டைய இந்திய மக்கள் கணக்கெடுப்பின்படி 1493 வீடுகள் உள்ளன. மக்கள் தொகை 6340, ஆகும். இந்த ஊர் மக்களில் கல்வி விகிதமானது 39.7 % என்று உள்ளது. இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="425921" url="https://ta.wikipedia.org/wiki?curid=425921" title="கொத்தமடுகு">
கொத்தமடுகு

கொத்தமடுகு (Kottamadugu) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். 

இவ்வூரானது மாவட்டத் தலைநகரான கிருஷ்ணகிரியில் இருந்து 72 கிமீ தொலைவிலும், தளியில் இருந்து 10 கிமீ தொலைவும், மாநிலத் தலைநகரான சென்னையில் இருந்து 334 கிமீ தொலைவிலும் உள்ளது. 


</doc>
<doc id="425922" url="https://ta.wikipedia.org/wiki?curid=425922" title="கோட்டூர், கிருஷ்ணகிரி மாவட்டம்">
கோட்டூர், கிருஷ்ணகிரி மாவட்டம்

கோட்டூர் (Kottur) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். 

2011 மக்கள் கணக்கெடுப்பின்படி இந்த ஊரில் 637 வீடுகளும், மொத்தம் 2,712 மக்களும் வாழ்கின்றனர். இவ்வூரானது மாவட்டத் தலைநகரான கிருஷ்ணகிரியில் இருந்து 78 கிமீ தொலைவிலும், தேன்கனிக்கோட்டையில் இருந்து 8 கிமீ தொலைவிலும் உள்ளது. 


</doc>
<doc id="425923" url="https://ta.wikipedia.org/wiki?curid=425923" title="நித்யா ஆனந்து">
நித்யா ஆனந்து

நித்யா ஆனந்து ("Nitya Anand") என்பவர் ஒர் இந்திய விஞ்ஞானி ஆவார். இவர் பிரித்தானிய இந்தியாவில் 1925 ஆம் ஆண்டு சனவரி மாதம் முதல் தேதியன்று பிறந்தார். இலக்னோ நகரிலுள்ள மத்திய மருந்து ஆராய்ச்சி நிறுவனத்தில் இயக்குநராக பல ஆண்டுகள் பணியாற்றினார் . இந்திய மருந்தியல்நூல் ஆணையம் அதன் அறிவியல் ஆலோசனை அமைப்புக்கு இவரை 2005 ஆம் ஆண்டு தலைவராக நியமித்தது. இந்திய அரசாங்கம் 2012 ஆம் ஆண்டு பத்மசிறீ விருது வழங்கி சிறப்பித்தது .

நித்யா ஆனந்து ரேன்பாக்சி அறிவியல் அறக்கட்டளையின் தலைவராக தற்போது பணியாற்றி வருகிறார். 


</doc>
<doc id="425925" url="https://ta.wikipedia.org/wiki?curid=425925" title="மெட்டா-தொலுயிக் அமிலம்">
மெட்டா-தொலுயிக் அமிலம்

மெட்டா-தொலுயிக் அமிலம் ("m-Toluic acid") என்பது (CH<)CH(COOH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் கார்பாக்சிலிக் அமிலம் என்று இச்சேர்மம் வகைப்படுத்தப்படுகிறது. பாரா, ஆர்த்தோ தொலுயிக் அமிலங்களின் மாற்றியன் மெட்டா-தொலுயிக் அமிலமாகும். 3-மெத்தில் பென்சாயிக் அமிலம் என்ற பெயராலும் இச்சேர்மம் அழைக்கப்படுகிரது.

பிரபலமான பூச்சி விரட்டி மருந்தென அறியப்படும் என்-என்-டையெத்தில்-மெட்டா-தொலு அமைடு தயாரிப்பில் ஒரு முன்னோடிச் சேர்மமாகவும், பிற வேதியியல் பயன்பாடுகளுக்கும் மெட்டா-தொலுயிக் அமிலம் பயன்படுத்தப்படுகிறது :


</doc>
<doc id="425926" url="https://ta.wikipedia.org/wiki?curid=425926" title="தக்களூர் திருலோகநாதர் கோயில்">
தக்களூர் திருலோகநாதர் கோயில்

தக்களூர் திருலோகநாதர் கோயில் புதுச்சேரி மாவட்டத்தில் உள்ள தேவார வைப்புத்தலமாகும். 

மயிலாடுதுறை-பேரளம்-காரைக்கால் சாலையில் திருநள்ளாற்றினை அடுத்து 1 கிமீ தூரத்தில் வலப்புறத்தில் இக்கோயில் அமைந்துள்ளது. 

இக்கோயிலில் உள்ள இறைவன் திருலோகநாதர் ஆவார். இறைவி தர்மசம்வர்த்தினி ஆவார். 

முன் மண்டப மூலையில் பைரவர், சந்திரன் உள்ளனர். வெளிச்சுற்றில் விநாயகர், விசுவநாதர் சிவலிங்கம், கஜலட்சுமி ஆகியோர் உள்ளனர். 


</doc>
<doc id="425927" url="https://ta.wikipedia.org/wiki?curid=425927" title="திருமலைராயன்பட்டினம் ராஜசோளீசுவரர் கோயில்">
திருமலைராயன்பட்டினம் ராஜசோளீசுவரர் கோயில்

திருமலைராயன்பட்டினம் ராஜசோளீசுவரர் கோயில் புதுச்சேரி மாவட்டத்தில் உள்ள தேவார வைப்புத்தலமாகும். 

புதுச்சேரி மாநிலம் காரைக்காலை அடுத்துள்ள திருமலைராயன்பட்டினத்தில் இக்கோயில் அமைந்துள்ளது. 

இக்கோயிலில் உள்ள இறைவன் ராஜசோளீசுவரர் ஆவார். இறைவி அபிராமி ஆவார். 

விநாயகர், சுப்பிரமணியர், மகாலட்சுமி, நவக்கிரகங்கள், மருதலிங்கர், பைரவர், சூரியன் ஆகியோரின் சன்னதிகள் உள்ளன. முன் மண்டபத்தில் ஒரு புறம் விநாயகரும், ம்று புறம் சனீசுவரர் சன்னதியும் உள்ளன. 


</doc>
<doc id="425929" url="https://ta.wikipedia.org/wiki?curid=425929" title="பிரபு தயாள் நிகாம்">
பிரபு தயாள் நிகாம்

பிரபு தயாள் நிகாம் ("Prabhu Dayal Nigam") என்பவர் ஓர் இதயவியல் மருத்துவராவார். புது தில்லியிலுள்ள டாக்டர் ராம் மனோகர் லோகியா மருத்துவமனையின் மருத்துவக் கல்வியில் இதயநோயியல் பிரிவைத் தொடங்கி வைத்தவர் இவரேயாவர். மருத்துவத்தில் பல முதுநிலைப் பட்டங்களுக்கு சொந்தக்காரராகவும் விளங்கினார். இந்திரப்பிரசுத்தா அப்போலோ மருத்துவமனையில் இருதயநோய் பிரிவுக்கு ஒரு மூத்த ஆலோசகராகவும் பணிபுரிந்தார். 
இந்திய குடியரசுத் தலைவருக்கு கௌரவ மருத்துவராகவும் மற்றும் இந்தியாவின் இராணுவ ஆயுதப்படையினருக்கு கௌரவ இதயநோய் ஆலோசகராகவும் நிகாம் பதவி வகித்தார். அமெரிக்கன் இருதயநோய் கல்லூரியில் கௌரவ உறுப்பினர், ஒன்றிய அரசுப்பணியாளர் தேர்வாணையம் உத்தரப்பிரதேச அரசுப்பணியாளர் தேர்வாணையம், பனாரசு இந்து பல்கலைக்கழகம் ஆகியவற்றில் தேர்வுக்குழு உறுப்பினராக இருந்தார். இந்திய மருத்துவ ஆராய்ச்சிக் குழு, பல்கலைக்கழக மாண்யக்குழு, தில்லி பல்கலைக்கழகத்தின் கல்விக் குழு ஆகிய அமைப்புகளின் கூட்டங்களிலும் பங்கேற்றார்.

உயர் இரத்த அழுத்த நிபுணர்களின் பெயர்பட்டியலில் உலக சுகாதார நிறுவனம் இவரையும் சேர்த்துக்கொண்டது. 
இந்தியாவில் வழங்கப்படும் மிக உயர்ந்த மருத்துவத்துறை விருதான டாக்டர் பி.சி. ராய் விருது 1983 ஆம் ஆண்டில் இவருக்கு வழங்கப்பட்டது. மேலும், 1987 ஆம் ஆண்டு இந்திய அரசாங்கமானது நான்காவது உயரிய விருதான பத்மசிறீ விருதையும் வழங்கி இவரை கௌரவித்தது


</doc>
<doc id="425931" url="https://ta.wikipedia.org/wiki?curid=425931" title="வருண் சக்கரவர்த்தி">
வருண் சக்கரவர்த்தி

வருண் சக்கரவர்த்தி (Varun Chakravarthy) என்பவர் இந்தியத் துடுப்பாட்ட வீரர். இவர் பட்டியல் அ போட்டிகளில் தமிழ்நாடு அணி சார்பாக விளையாடினார். 2018-19 ஆம் ஆண்டிற்கான அசாரே துடுப்பாட்ட தொடரில் 9 போட்டியில் 22 இலக்குகளை கைப்பற்றினார். 2018-2019 ஆம் ஆண்டிற்கான அசாரே துடுப்பாட்டத் தொடரில் நவம்பர் 12, 2018 இல் நடைபெற்ற போட்டியில் முதல் தரத் துடுப்பாட்டப் போட்டிகளில் அறிமுகமானார்.

டிசம்பர், 2018 இல் நடைபெற்ற 2019 இந்தியன் பிரீமியர் லீக் தொடருக்கான வீரர்கள் ஏலத்தில் இவரை 8.4 கோடி ரூபாய் மதிப்பில் கிங்சு இலெவன் பஞ்சாபு அணி ஏலத்தில் எடுத்தது.


</doc>
<doc id="425957" url="https://ta.wikipedia.org/wiki?curid=425957" title="பழைய பாபிலோனியப் பேரரசு">
பழைய பாபிலோனியப் பேரரசு

பழைய பாபிலோனியப் பேரரசு, பண்டைய அண்மை கிழக்கின் மெசொப்பொத்தேமியாவின் தெற்குப் பகுதிகளை, பாபிலோன் நகரத்தைத் தலைமையிடமாகக் கொண்டு அமோரிட்டு மன்னர்கள் கிமு 2000 முதல் கிமு 1600 முடிய 400 ஆண்டுகள் ஆண்டனர். அமோரிட்டு மன்னர்களில் புகழ்பெற்றவரான மன்னர் அம்முராபி (கிமு 1792 – 1750) ஆட்சிக்காலத்தில், மெசொப்பொத்தேமியாவின் பிற இராச்சியங்களை வென்று பழைய பாபிலோனியப் பேரரசை விரிவாக்கினார். பேரரசர் அம்முராபியின் மறைவிற்குப் பின் 150 ஆண்டுகளில் பழைய பாபிலோனியப் பேரரசு மெல்ல மெல்ல வீழ்ச்சியடைத்துவங்கியது. கிமு 1595ல் இட்டைட்டுகளின் மன்னர் முர்சிலி என்பவர் பழைய பாபிலோனியப் பேரரசை கைப்பற்றினார். 

பழைய பாபிலோனியப் பேரரசின் அம்முராபி ஆட்சிக் காலத்தில் சுமேரியம் மற்றும் அக்காதிய மொழிகளின் ஆப்பெழுத்துகளில் சமயம், கவிதை, அறிவியல் குறிப்புகள் தொகுக்கப்பட்டது. பழைய பாபிலோனியப் பேரரசர் அம்முராபியின் புகழ்பெற்ற சட்டத் தொகுப்புகள் குறித்தான கல்வெட்டு ஒன்று பிரான்சு நாட்டின் இலூவா அருங்காட்சியகத்தில் உள்ளது. மேலும் யூப்பிரடீஸ் மற்று டைகிரிஸ் ஆறுகளிலிருந்து கால்வாய்கள் வெட்டி வேளாண்மைக்கு நீர் ஆதாரங்களை பெருக்கினார். பாபிலோனில் பெரிய அரண்மனைகளை கட்டி, இரட்டை அடுக்குச் சுவர்களால் பாபிலோன் நகரத்தைச் சுற்றிலும் மதில் சுவர்களை எழுப்பினார். 



</doc>
<doc id="425958" url="https://ta.wikipedia.org/wiki?curid=425958" title="காவி நிற மட்பாண்டப் பண்பாடு">
காவி நிற மட்பாண்டப் பண்பாடு

காவி நிற மட்பாண்டப் பண்பாடு (Ochre Coloured Pottery culture (OCP) வெண்கலக் காலத்தின் கிமு இரண்டாயிரம் ஆயிரமாண்டில், கங்கைச் சமவெளியில், கிழக்கு பஞ்சாப், இராஜஸ்தான் மற்றும் மேற்கு உத்தரப் பிரதேசம் பகுதிகளில் அறியப்பட்டது. காவி நிற மட்பாண்டப் பண்பாடு, துவக்க வேதப் பண்பாட்டுடன் தொடர்புடையது எனக்கருதப்படுகிறது. 

இக்கால மட்பாண்டங்கள் பெரும்பாலும் காவி நிறத்தில் இருந்தது. சில நேரங்களில் கறுப்பு வர்ணம் பூசப்பட்ட பட்டைகள் மற்றும் வடிவங்களுடன் அலங்கரிக்கப்பட்டிருந்தது.

காவி நிற மட்பாண்டப் பண்பாட்டுக் காலம், செப்புக் கருவிகள் மற்றும் கலைப் பொருட்களுடன் மிகவும் தொடர்புடைய செப்புக் குவியல் பண்பாட்டுடன் மிகுந்த தொடர்புடையது. 

காவிநிறப் பண்பாட்டுக் காலத்தில், நெல், பார்லி, கோதுமை, பருப்பு வேளாண்மை செய்தல் மற்றும் வீட்டு விலங்குகளான ஆடு, மாடுகள் மற்றும் குதிரைகளை மேய்த்தல், நாய்களை காவல் விலங்காக பராமரித்த கிராமிய நாகரீகம் ஆகும். காவி நிற பண்பாட்டு காலத்திய கிராமப்புற வீடுகள் வேலித்தட்டி மற்றும் உடைந்துபோன பொருட்களால் மூடப்பட்டிருந்தன. செம்பு, சுடுமண்ணால் செய்யப்பட்ட விலங்கு மற்றும் மனித உருவ கலைப்பொருட்கள் வீடுகளை அலங்கரித்தன.

சிந்துவெளியின் பிந்தைய அரப்பாவிற்கும், காவி நிற மண்பாண்ட பண்பாட்டுக் களத்திற்கும் எந்தவித தொடர்பும் இல்லை எனத் தொல்லியல் அறிஞர்கள் கருதுகிறார்கள். 

காவி நிற மட்பாண்டப் பண்பாடு, வட இந்தியாவின் செப்புக் காலத்தின் முடிவிலும், இரும்புக் காலம் கருப்பு மற்றும் சிவப்பு மட்பாண்டப் பண்பாடு மற்றும் சாம்பல் வண்ண ஓவியம் தீட்டப்பட்ட மட்பாண்டப் பண்பாட்டிற்கும் இடையே 
விளங்கியது.



 


</doc>
<doc id="425963" url="https://ta.wikipedia.org/wiki?curid=425963" title="நெக்ரோபொலிசு">
நெக்ரோபொலிசு

நெக்ரோபொலிசு அல்லது கல்லறை நகரம் (necropolis) இறந்தவர்களின் சடலங்களை பதப்படுத்தி, நகரத்தின் அருகில் உள்ள பகுதியில் பெரிய அளவிலான கல்லறைகளில் அடக்கம் செய்யப்படுவதை, பண்டைய கிரேக்க மொழியில் ("nekropolis") "நெக்ரோபொலிசு" என்பர். இதன் பொருள் இறந்தவர்களின் நகரம் என்பதாகும். முதன்முதலில் பண்டைய எகிப்தில் இறந்து போன பார்வோன்கள் மற்றும் அவரது குடும்பத்தினரின் உடலைகளைப் பதப்படுத்தி, நகர்புறத்தில், பிரமிடுகளில் அடக்கம் செய்யும் முறை தோன்றியது.

பண்டைய எகிப்து இராச்சியத்தில் இறந்த பார்வோன் எனும் மன்னர் குடும்பத்தவர்களின் பதப்படுத்திய மம்மி எனும் சடலங்களை பெரிதும் சிறிதுமான ஆறு பிரமிடுகளில் அடக்கம் செய்யப்பட்டது. இவற்றில் பெரியது கீசா நெக்ரோபொலிசு என்பர். இந்த நெக்ரோலிசு நைல் நதிக்கரையில் அமைந்துள்ள பழைய கிசா நகரத்திலிருந்து 8 கிலோ மீட்டர் தொலைவில் பாலைவனப் பகுதியில் அமைந்துள்ளது. இதுவே உலகின் முதல் நெக்ரோபோலிசு ஆகும். 

பின்னர் கிரேக்கம் போன்ற பண்டைய ஐரோப்பிய நாடுகளில் இறந்தவர்களின் உடலை அழகிய கல்லறைகளில் அடக்கம் செய்யும் முறை பின்பற்றப்பட்டது.


</doc>
<doc id="425979" url="https://ta.wikipedia.org/wiki?curid=425979" title="மின்னலே (தொலைக்காட்சித் தொடர்)">
மின்னலே (தொலைக்காட்சித் தொடர்)

மின்னலே என்பது சன் தொலைக்காட்சியில் ஆகத்து 6, 2018ஆம் ஆண்டு முதல் திங்கள் முதல் சனிக்கிழமை வரை பிற்பகல் 1:30 மணிக்கு ஒளிபரப்பாகும் மெகா தொடர். இந்தத் தொடரை தற்போது இயக்குனர் ஜி. ஸ்டாலின் என்பவர் இயக்க, நிரோஷா, நாயகனாக ஷிவ் சதீஷ், நாயகியாக பிரீத்தி அஸ்ரானி, நித்தியா ரவீந்திரன், மதுமதி பானர்ஜி, சுபாத்ரா, ஃபவாஸ் ஸியானி உள்ளிட்ட பலர் நடிக்கிறார்கள். இந்த தொடர் தாமரை என்ற வெற்றி தொடருக்கு பதிலாக ஒளிபரப்பாகிறது.

ஷாலினி மற்றும் ராஜேஷ் இருவரும் மருத்துவக் கல்லூரி மாணவர்கள். அவர்கள் இருவரும் காதலிக்கிறார்கள். அவர்களது காதலால் இருவிட்டாருக்கும் வரும் பிரசனைகைளை மையமாகவைத்து கொண்டு தொடர் நகர்கிறது. 






</doc>
<doc id="426008" url="https://ta.wikipedia.org/wiki?curid=426008" title="மெகா மைண்ட் (2010) திரைப்படம்">
மெகா மைண்ட் (2010) திரைப்படம்

மெகா மைண்ட் (Mega mind) (தமிழ் :அதிகமான அறிவுடையவன்) 2010 ல் வெளிவந்த ஒரு அசைவூட்ட நகைச்சுவை திரைப்படம் ஆகும் , இந்த திரைப்படம் ட்ரீம்வொர்க்ஸ் நிறுவனத்தால் தயாரிக்கப்பட்டு பாரமவுண்ட் பிக்சர்ஸ் நிறுவனத்தால் வெளியிடப்பட்டது . இந்த திரைப்படத்திற்கு "வில் ஃபேரல்  , டினா ஃபே , ஜோன்னாஹ் ஹில் , டேவிட் கிராஸ் ,பிராட் பிட் ஆகியோர்" குரல் கொடுத்துள்ளனர். "டாம் மேக் கிராத்" இயக்கத்தில் இந்த திரைப்படம் நவம்பர் 5 2010 ல் வெளிவந்தது 

பல வருடங்களுக்கு முன்னர் வேற்று கிரகத்திலிருந்து பூமிக்கு வந்ததில் இருந்து மெட்ரோ மனிதன் சக்திகளை கொண்டு மக்களை காப்பாற்றும் அதிசக்தி வாய்ந்த நகர கதாநாயகனவும் மெகா மைண்ட் ஒரு அதி புத்திசாலி வில்லனாகவும் பூமியில் இருந்து வருகின்றனர் , ஒரு முறை ஆய்வு மையத்தை தாக்க நினைக்கும்போது மெட்ரோ மனிதன் தடுக்க வரும்போது மெகா மைண்ட் தாக்குதலால் மெட்ரோ மனிதன் வாழ்க்கை முடிவுக்கு வருகிறது ,

இதனையடுத்து மெகா மைண்ட் எதிர்பாராமல் இந்த விஷயம் நடந்துவிட்டது என்றாலும் மெட்ரோ மனிதன் இல்லாத மெட்ரோ நகரத்தை கட்டுப்பாட்டில் கொண்டு வந்தாலும் மெகா மைண்ட் சலிப்போடு காணப்படுகிறார் , உருவத்தை மற்றும் கருவியுடன் ரிச்சி என்ற பெண்ணை பெர்னார்ட் என்ற அடையாளத்துக்கு மாறி நேசிக்கிறார் , ஸ்டேவெர்ட் என்ற இளைஞரை அடுத்த அதிசக்தி வாய்ந்த கதாநாயகனாக மாற்றவும் செய்கிறார் , இப்போது ஸ்டெவெர்ட் க்கு பறக்கும் சக்தி , பயங்கர வலிமை , நெருப்புத்தாக்குதல் என பல்வேறு சக்திகள் கிடைத்தாலும் சுயநலத்தால் ஸ்டெவேர்ட் வில்லனாக மாறுகிறார் , 

மெட்ரோ மனிதன் வாழ்க்கை முடிந்து போனது ஒரு நாடகம் . மெட்ரோ மனிதன் எல்லோரையும் ஏமாற்றிவிட்டு அவருடைய சிறுவயது ஆசையான இசை கலைஞர் ஆவதற்காகவே இந்த பொய் கூறினார் என்றும் இந்த புதிய வில்லனை தோற்கடிக்க போராடுவதில் விருப்பம் இல்லை எனவும் மெட்ரோ மனிதன் சொன்ன பிறகு மேலும் அவரை கட்டாயப்படுத்த விருப்பம் இல்லாமல் மெகா மைண்ட் புத்திசாலித்தனத்தை மட்டும் பயன்படுத்தி திட்டங்களை உருவாக்கி கஷ்டப்பட்டு எல்லோரையும் ஸ்டெவார்ட் இடம்  இருந்து காப்பாற்றுவதுதான் இந்த கதையின் முடிவு



</doc>
<doc id="426014" url="https://ta.wikipedia.org/wiki?curid=426014" title="அரிமதி தென்னகன்">
அரிமதி தென்னகன்

அரிமதி தென்னகன் (Arimathi Thennagan, மார்ச் 12, 1934 – செப்டம்பர் 12, 2017) புதுச்சேரி யூனியன் பிரதேசத்தின் மூத்த தமிழ் புலவர்களில் ஒருவரும், எழுத்தாளரும் ஆவார். அவரது இயற்பெயர் நாமதேவன் ஆகும். இவர் தமிழ் மீது கொண்ட பற்று காரணமாக, மயிலம் மடம் தமிழ் வித்துவான் கல்லூரியில் முறையாக தமிழ் படித்து வித்துவான் பட்டம் பெற்று, திண்டிவனத்திலுள்ள குஷால் சந்த் பள்ளியில் தமிழ் ஆசிரியராக தனது வாழ்க்கையத் தொடங்கினார். 1960 இல் புதுச்சேரி யூனியன் பிரதேசத்தில் தமிழ் ஆசிரியராகப் பணியில் சேர்ந்தார். 34 ஆண்டுகள் ஆசிரியராக பணியாற்றிவிட்டு தலைமை ஆசிரியராக ஓய்வு பெற்றார். இவர் புதுச்சேரி அரசின் முதல் "தமிழ்மாமணி" விருது பெற்றார். தமிழகத்தின் முன்னாள் முதல்வர்களான அண்ணாதுரை, கருணாநிதி போன்றவர்களுடன் இலக்கிய தொடர்பில் இருந்தவர். 200க்கும் மேற்பட்ட நூல்களை படைத்துள்ள அரிமதி தென்னகன், சிறந்த குழந்தைகள் இலக்கிய படைப்பிற்காக மத்திய அரசின் நேரு இலக்கிய விருதைப் பெற்றார். இவர் செப்டம்பர் 12, 2017 அன்று, தம்முடைய 84 ஆம் அகவையில் புதுச்சேரியில் காலமானார்.



</doc>
<doc id="426015" url="https://ta.wikipedia.org/wiki?curid=426015" title="சதர்ன் மருத்துவப் பல்கலைக்கழகம்">
சதர்ன் மருத்துவப் பல்கலைக்கழகம்

சதர்ன் மருத்துவப் பல்கலைக்கழகம் (Southern Medical University, ) தென் மத்திய சீனத்தில் பவள நதிக்கரையோரம் ஆங்கொங்கிலிருந்து 120 கி.மீ. (75 மைல்) தொலைவில் அமைந்துள்ள, குவாங்டாங் மாநிலத்தின் தலைநகரான குவாங்சௌ நகரத்தில் அமைந்துள்ளது. இப்பல்கலைக்கழகம் முன்னர் முதல் இராணுவ மருத்துவப் பல்கலைக்கழகம் என்று பெயரிடப்பட்டிருந்தது. 1951 ஆம் ஆண்டு தொடங்கப்பட்ட இப்பல்கலைக்கழகம் 1978 ஆம் ஆண்டு முதல் சீனாவின் முக்கிய பல்கலைக்கழகங்களில் ஒன்றாகக் கருதப்படுகிறது. சீனாவின் மைய இராணுவ ஆணையத்தின் கீழ் இயங்கிவந்த இந்த முதல் இராணுவ மருத்துவப் பல்கலைக்கழகம், ஆகத்து 2004 ஆம் ஆண்டு குவாங்டாங் மாகாணத்தின் அதிகாரத்தின் கீழ் வந்த பிறகு சதர்ன் மருத்துவப் பல்கலைக்கழகம் எனப் பெயர் மாற்றப்பட்டது. குவாங்சௌவிலுள்ள வெண் மேக மலை என்றழைக்கப்படும் பையுன் மலையின் அடிவாரத்தில் இப்பல்கலைக்கழகம் அமைந்துள்ளது.


</doc>
<doc id="426017" url="https://ta.wikipedia.org/wiki?curid=426017" title="2018 சுண்டா நீரிணை ஆழிப்பேரலை">
2018 சுண்டா நீரிணை ஆழிப்பேரலை

சுண்டா நீரிணை ஆழிப்பேரலை ("Sunda Strait tsunami") 2018 திசம்பர் 22 ஆம் நாள் சுண்டா நீரிணைப் பகுதியில் உள்ள கிரக்கத்தோவா எரிமலையின் சீற்றத்தின் காரணமாக பான்டென், லாம்பங் மற்றும் இந்தோனேசியப் பகுதிகளின் கடற்கரைப் பகுதிகளைத் தாக்கிய ஆழிப்பேரலையாகும். இந்தோனேசிய வானிலையியல், காலநிலையியல் மற்றும் புவியமைப்பியல் முகமை இந்த ஆழிப்பேரலையானது எரிமலை உமிழ்வினைத் தொடர்ந்து நீரினடியில் ஏற்பட்ட நிலச்சரிவின் காரணமாக ஏற்பட்டிருக்கலாம் என்று தெரிவிக்கிறது.

இந்தோனேசியா பசிபிக் எரிமலை வளையத்தோடு அமைந்திருப்பதோடு 127 செயல்மிகு எரிமலைகளின் இருப்பிடமாகவும் இருப்பதால் அதிக எண்ணிக்கையிலான நிலநடுக்கங்களைச் சந்தித்து வருகின்றது. இயங்கு நிலையிலுள்ள அந்த 127 எரிமலைகளுள் சுண்டா நீரிணைப் பகுதியில் 1883 ஆம் ஆண்டு கிரக்கத்தோவா எரிமலையின் உமிழ்வால் (வரலாற்றில் மிகத் தீவிரமான எரிமலை உமிழ்வுகளுள் ஒன்றாக கருதப்படுகிறது - 30,000 மக்களை ஆழிப்பேரலையாலும், எரிமலைக் குழம்புகளாலும் கொன்று தீர்த்தது) 1927 ஆம் ஆண்டு உருவான எரிமலையே குட்டி கிரக்கத்தோவா ஆகும்.

சுனாமிக்கு முந்தைய மாதங்களில், குட்டி கிரக்கத்தோவா தனது செயல்நிலையை அதிகரித்து வந்தது. திசம்பர் 21 ம் தேதி 400 மீட்டர் (1,300 அடி) உயரத்திற்கு ஒரு சாம்பல் மேகத்துடனான தனது எரிமலைக் குழம்பை உமிழ்ந்தது.

உள்ளூர் நேரப்படி 21:03 மற்றும் ஒசநே 14:03 அளவில் ஆனக் கிரக்கத்தோவா தனது எரிமலைக் குழம்பை உமிழ்ந்ததோடு அங்கிருந்த நிலநடுக்கவியல் கருவியை சேதப்படுத்தவும் செய்தது. இருப்பினும் அருகாமையில் உள்ள நிலநடுக்கவியல் நிலையம் தொடர்ச்சியான நடுக்கங்களை கண்டறிந்தது. இந்தோனேசிய வானிலையியல், காலநிலையியல் மற்றும் புவியமைப்பியல் முகமை உள்ளூர் நேரப்படி 21:27 அளவிலும் (ஒருங்கிணைந்த அனைத்துலக நேரம் 14:27)பான்டனின் மேற்குக் கடற்கரைப் பகுதியில் ஒரு ஆழிப்பேரலையை கண்டறிந்தது. ஆனால், அதற்கு முன்னதாக இந்த முகமை எந்த ஒரு கண்டவியல் திட்டு நகர்வினையும் கண்டறியவில்லை. இந்தோனேசிய வானிலையியல், காலநிலையியல் மற்றும் புவியமைப்பியல் முகமையின் செய்தித் தொடர்பாளர் சுடோபோ பர்வோ நுக்ரோக்கோ ஆனக் கிரக்கத்தோவாவின் எரிமலை உமிழ்வின் காரணமாக நீருக்கடியில் ஏற்பட்ட நிலச்சரிவு மற்றும் முழுநிலவு நாளன்றான விளைவு இரண்டின் கலவையான காரணத்தால் அளவிற்கு அதிகமான ஆழிப்பேரலைகள் உருவாகியிருக்கலாம் என்று அறிக்கை வெளியிட்டார்.

ஜாவா தீவின் மேற்கு பகுதியில் அமைந்துள்ள டான்ஜங் லீசங் கடற்கரை உல்லாச விடுதி உள்ளிட்ட முக்கிய சுற்றுலா தலங்கள் பலவும் உருக்குலைந்து போய் விட்டன.ஜாவா தீவில், கடற்கரைகளையும், தேசிய பூங்காவையும் கொண்டிருந்து சுற்றுலா பயணிகளின் சொர்க்கமாக திகழ்கிற பாண்டெக்லாங்கில் ஆழிப்பேரலைகளால் 160 க்கும் மேற்பட்ட மக்கள் இறந்துள்ளனர். 
சுமத்ரா தீவில் செராங் மாவட்டம், தெற்கு லாம்பங், டாங்கமஸ் ஆகிய இடங்களில் பெருத்த உயிர்ச்சேதங்கள் ஏற்பட்டன. சுனாமியால் பலியானவர்கள் எண்ணிக்கை 426 ஆக உள்ளது. சுனாமியால் ஏற்பட்ட பாதிப்பில் 7,202 பேர் காயம் அடைந்துள்ளதாகவும் தெரிவிக்கப்பட்டது. 


</doc>
<doc id="426019" url="https://ta.wikipedia.org/wiki?curid=426019" title="நான்காம் மிண்டோ பிரபு">
நான்காம் மிண்டோ பிரபு

நான்காம் மிண்டோ பிரபு, கில்பர்ட் ஜான் எலியட்-முறே-கினின்மௌன்டு ("Gilbert John Elliot-Murray-Kynynmound, 4th Earl of Minto", 1845 - 1914), ஐக்கிய இராச்சியத்தின் தலைமைப் படைத்தலைவர்களில் ஒருவரான இவர், பிரித்தானிய இந்தியாவின் 17-வது வைஸ்ராயாக 18 நவம்பர் 1905 முதல் 23 நவம்பர் 1910 முடிய பணியாற்றியவர். மேலும் இவர் கனடாவின் 8-வது தலைமை ஆளுநராக 12 நவம்பர் 1898 முதல் 10 டிசம்பர் 1904 வரை பணியாற்றியவர். 

1909ல் மிண்டோ-மார்லி ஆகியவர்களின் பரிந்துரைகளின் படி இயற்றப்பட்ட இந்திய அரசுச் சட்டம், 1909 , இந்திய மாகாணச் சட்டமன்றங்களுக்கு, இந்திய உறுப்பினர்களைத் தேர்ந்தெடுக்க தேர்தல் முறை முதன் முறையாக அறிமுகப்படுத்தப்பட்டது. மேலும் சட்டமன்றங்களும், உள்ளாட்சி அமைப்புகளும் விரிவுபடுத்தப்பட்டு இந்திய உறுப்பினர்களின் எண்ணிக்கை அதிகரிக்கப்பட்டது. சட்டமன்றங்களிலும், உள்ளாட்சி அமைப்புகளிலும் முசுலிம்களுக்கு தனி இடங்கள் (25%) ஒதுக்கப்பட்டன. முசுலிம் உறுப்பினர்களை முசுலிம்களே தேர்ந்தெடுக்க தனித்தொகுதிகளும் உருவாக்கப்பட்டன. தலைமை ஆளுனர் மற்றும் மாநில ஆளுனர்களின் நிருவாகக் குழுக்கள் விரிவுபடுத்தப்பட்டு அதில் சில இந்தியர்களுக்கும் இடமளிக்கப்பட்டது.



</doc>
<doc id="426025" url="https://ta.wikipedia.org/wiki?curid=426025" title="அலுமினியம் ஐதராக்சைடு">
அலுமினியம் ஐதராக்சைடு

அலுமினியம் ஐதராக்சைடு (Aluminium hydroxide), Al(OH), இயற்கையில் கிப்சைட்டு(ஐதராகில்லைட்டு எனவும் அழைக்கப்படுகிறது) எனும் கனிமத்திலிருந்து கிடைக்கப் பெறுகிறது. மேலும், இதன் மிக அரிய வகை  பல்லுறுப்பிகளாவன: பேயரைட்டு, டோய்லெய்ட்டு மற்றும் நார்ட்ஸ்ட்ரான்டைட்டு ஆகியவை ஆகும். அலுமினியம் ஐதராக்சைடானது இயற்கையில் ஈரியல்புத்தன்மை கொண்டதாகும். அதாவது இச்சேர்மமானது, அமிலத்தன்மையையும் மற்றும் காரத்தன்மையையும் ஒருங்கே கொண்டதாக உள்ளது. இச்சேர்மத்தோடு மிகவும் பொருந்திப் போகக்கூடியவை அலுமினியம் ஆச்சைடு ஐதராக்சைடு, AlO(OH), மற்றும் அலுமினியம் ஆக்சைடு அல்லது அலுமினா (AlO) ஆகும். இவற்றில் பிந்தையதும் ஈரியல்புத்தன்மை கொண்டதுமாகும். அலுமினியத்தின் கனிமூலமான பாக்சைட்டின் முக்கிய பகுதிக்கூறுகளாக இச்சேர்மங்கள் அனைத்தும் உள்ளன.

அலுமினியம் ஐதராக்சைடின் வெவ்வேறு வடிவங்களுக்குப் பெயரிடும் முறையானது குழப்பமானதாக உள்ளது. இதற்கான சர்வதேச அளவிலான வரையறைகள் ஏதும் இல்லை. பல்லுருக்கள் நான்குமே அலுமினியம் டிரைஐதராக்சைடின் வேதியியைபைக் (ஒரு அலுமினியம் அணுவானது மூன்று ஐதராக்சைடு தொகுதிகளுடன் இணைந்துள்ள) கொண்டுள்ளன. 

கிப்சைட்டு ஐதராகில்லைட்டு எனவும் அழைக்கப்படுகிறது. இச்சேர்மமானது. நீர் (hydra) மற்றும் களி(argylles) இவற்றின் கிரேக்க வார்த்தைகளிலிருந்து பெறப்பட்டதாகும். ஐதராகில்லைட்டு எனப் பெயரிடப்பட்ட முதல் சேர்மமானது அலுமினியம் ஐதராக்சைடாக கருதப்பட்டது. ஆனால், பின்னர் அது அலுமினியம் பாசுபேட்டு என அறியப்பட்டது; இவற்றிற்குப் பிறகாகவும், கிப்சைட்டு மற்றும் ஐதராகில்லைட்டு ஆகியவை அலுமினியம் ஐதராக்சைடின் பல்லுருத்தன்மையைக் குறிக்க பயன்படுத்தப்பட்டது. கிப்சைட்டானது அமெரிக்க ஐக்கிய நாடுகளில் பெரும்பான்மையாகவும் மற்றும் ஐதராகில்லைட்டு ஐரோப்பாவில் அதிகமாகவும் பயன்படுத்தப்படுகின்றன. 

வணிகரீதியாக பயன்படுத்தப்படும் அலுமினியம் ஐதராக்சைடானது பேயர் தொகுப்பு முறையில் தயாரிக்கப்படுகிறது.இம்முறையானது பாக்சைட்டினை 270செல்சியசு அளவிற்கு வெப்பப்படுத்தப்பட்ட சோடியம் ஐதராக்சைடில் கரைக்கின்ற செயல்முறையை உள்ளடக்கியதாகும். பாக்சைட்டுக் கழிவானது திண்மக்கழிவாக பிரித்தெடுக்கப்பட்ட பின் சோடியம் அலுமினேட்டுக் கரைசலில் இருந்து அலுமினியம் ஐதராக்சைடானது வீழ்படிவாக்கப்படுகிறது. இவ்வாறு கிடைக்கப்பெற்ற அலுமினியம் ஐதராக்சைடானது, அலுமினியம் ஆக்சைடு அல்லது அலுமினாவாக சூடேற்றிப் பிரித்தல் மூலம் மாற்றப்படுகிறது.
கிப்சைட்டு ஐதரசன் பிணைப்புகளோடு கூடிய உலோக ஐதராக்சைடு அமைப்பினைக் கொண்டுள்ளது. இந்த அமைப்பானது, அலுமினியம் அயனிகள் மற்றும் ஐதராக்சில் தொகுதிகளாலான இரட்டை அடுக்குகளால் கட்டமைக்கப்பட்டுள்ளது. இரண்டு அடுக்குகளுக்கு இடையிலான எண்முகியின் மூன்றில் இரண்டு பங்கு துளைகளை அலுமினியம் அயனிகள் நிரப்பிக் கொள்கின்றன.

அலுமினியம் ஐதராக்சைடானது ஈரியல்புத் தன்மை உடையதாக உள்ளது. அமிலத்தில், அமிலத்தில் உள்ள ஐதரசன் அயனிகளை எடுத்துக் கொண்டு அமிலத்தை நடுநிலைப்படுத்தி பிரான்ஸ்டெட்-லெளரி காரமாகச் செயல்பட்டு ஒரு உப்பினைத் தருகிறது:

காரக்கரைசலில், இது லூயிசு அமிலத்தைப் போன்று அதாவது, ஐதராக்சைடு அயனியிலிருந்து ஓரிணை எதிர்மின்னிகளை எடுத்துக் கொண்டு செயல்படுகிறது:


</doc>
<doc id="426026" url="https://ta.wikipedia.org/wiki?curid=426026" title="உசிநரர்கள்">
உசிநரர்கள்

உசிநரர்கள் (Usinaras (தேவநாகரி:उसीनर) பரத கண்டத்தின் மேற்கில் வாழ்ந்த பண்டைய மக்கள் ஆவார். உசிநரர்கள், காந்தாரத்திற்கு அருகில் உள்ள தக்சசீலா பகுதியில் வாழ்ந்தாக வேத கால இலக்கியங்கள் கூறுகிறது.

வேத இலக்கியங்களில் மத்திரர்கள், கேகயர்கள் மற்றும் சிபிக்களுடன், உசிநரர்கள் தொடர்புறுத்தி பேசுகிறது. பாணினியின் கூற்றுப்படி, உசிநரர்களின் குடியிருப்புகள், வாகிகா நாட்டின் பகுதியாக இருந்தது. 

ரிக் வேதத்தில் 10.69.10ல் உசிநராவின் இளவரசி உசிநாரினியை குறிக்கிறது. ஐதேரேய பிராமணம் உசிநரர்களை, குரு, பாஞ்சால பகுதிகளில் வாழ்ந்ததாக கூறுகிறது. 

கௌசிதகி உபநிடதம் 4.1ல், உநிநர மக்கள், மத்திய தேசத்தின் வடக்கில் வாழ்ந்ததாக குறிப்பிடுகிறது. கோபாத பிராமனம் உசிநர மக்களை கங்கைச் சமவெளியில் வடக்கு மக்கள் எனக்கூறுகிறது. 

மகாபாரத காவியத்தில் பல இடங்களில் மன்னர் உசிநரா மற்றும் அவரது மகன் அறம் கொண்ட சிபிச் சக்கரவர்த்தியைக் குறிப்பிடுகிறது.

திரௌபதி சுயம்வரத்தில், மத்திர நாட்டின் மன்னர் சல்லியன், பாக்லீக நாட்டின் சோமதத்தன் ஆகியவர்களுடன் உசிநரா நாட்டு மன்னர் சிபிச் சக்கரவர்த்தியும் கலந்து கொண்டார் என மகாபாரதத்தின் ஆதி பருவம் கூறுகிறது. See Ganguli's Trans: .

குருச்சேத்திரப் போரில் உசிநரப் படைகள், கௌரவர்கள் அணியில் இணைந்து, பாண்டவப் படைகளுக்கு எதிராக போரிட்டனர். கர்ண பருவம், பதினேழாம் நாள் போரில், கர்ணனுக்கு ஆதரவாக போரிட்ட உசிநரர்கள், அருச்சுனனின் அம்புகளுக்கு இரையானர்கள்

சகர்கள், யவனர்கள், காம்போஜர்கள், திராவிடர்கள், கலிங்கர்கள், புலிந்தர்கள், உசிநரர்கள் போன்ற சத்திரியர்கள், அந்தணர்களை ஆதரிக்காத காரணத்தினால், இம்மக்களை தரம் குறைந்த சத்திரியர்களாக மகாபாரதத்தின் அனுசாசன பருவம் குறிப்பிடுகிறது.

பாணினியின் அட்டாத்தியாயி நூல், உசிநரா மக்களை, பிற்படுத்தப்பட்ட மக்கள் எனக்குறிப்பிடுகிறது. மேலும் உசிநரா மக்கள் வாகிக நாட்டில் வாழ்ந்தாகவும் கூறுகிறது. 

பௌத்த ஜாதக கதைகளில் காசி நாட்டு மன்னராக உசிநராவைக் குறிப்பிடுகிறது. 


</doc>
<doc id="426034" url="https://ta.wikipedia.org/wiki?curid=426034" title="அயோத்தியா காண்டம்">
அயோத்தியா காண்டம்

அயோத்தியா காண்டம் கம்ப இராமாயணாத்த்தில் அயோத்தியா காண்டம், 13 படலங்கள் கொண்டது. அவைகள்: 

இராமருக்கும் – சீதைக்கும் திருமணமாகி 12 ஆண்டுகள் கழிந்த பின்னர், கோசல நாட்டு மன்னர் தசரதன், முதலமைச்சர் சுமந்திரர் உள்ளிட்ட குல குரு வசிட்டர், பிரபுக்கள் மற்றும் குடிமக்கள் உள்ளிட்ட அரசவையைக் கூட்டி, மூத்த இளவரசரான இராமருக்கு அயோத்தியைத் தலைநகராகக் கொண்ட கோசல நாட்டின் மன்னராக மணிமகுடம் சூட்டும் தனது விருப்பத்தை தெரிவித்தார்.
ஆனால், கைகேயியின் பணிப்பெண்களில் ஒருத்தியான கூனி எனும் மந்தரை என்பாள் இராமன் மீது வெறுப்புற்றிருந்தாள். இராமன் அரசனாவதை அவள் விரும்பவில்லை. அதனால், கைகேயியைத் தூண்டி விட்டு இராமன் அரசனாவதைத் தடுக்க எண்ணினாள். கைகேயியும் கூனியின் வலையில் விழுந்தாள். முன்னொருபோது தசரதனின் உயிரைக் கைகேயி காத்தமைக்காக இரண்டு வரங்கள் தருவதாகத் தசரதன் வாக்களித்திருந்தான். 

அவ்விரு வரங்களையும் கேட்டு வாங்கும்படி கூனியான மந்தரை கைகேயிக்கு ஆலோசனை கூறினாள். அவ்வரங்களின் படி, தனது மகன் பரதன் அரசனாக வேண்டும், இராமன் பதினான்கு ஆண்டுகள் காட்டில் வாழவேண்டும் என்னும் இரண்டு வரங்களைக் கைகேயி தசரதரிடம் கேட்டாள். மனதை மாற்றிக்கொள்ளும்படி தசரதர் வேண்டியும் கைகேயி பிடிவாதமாக மறுத்துவிட்டதனால், தான் சொன்ன சொல்லைக் காப்பாற்றுவதற்காக வேறு வழியின்றி அவளுடைய கோரிக்கைக்குத் தசரதன் இணங்க வேண்டியதாயிற்று. தசரதரின் முடிவைக் கேள்வியுற்ற இராமன், சீதை மற்றும் இலட்சுமணனும் காட்டுக்குக் கிளம்பினர். இராமன் காட்டுக்குப் போய்விட்டான் என்பதைக் கேள்வியுற்ற தசரதர் கவலை தாங்காமல் உடனேயே இறந்துவிட்டார். 

இராமன் சரயு நதியை கடந்து பின் வனம் புகுந்தார். பின்னர் குகனின் துணையுடன் கங்கை ஆற்றைக் கடந்து சித்திரகூடம் சென்று காட்டில் தங்கினார். கேகய நாட்டில் தன் மாமனுடன் தங்கியிருந்த பரதனும், சத்துருக்கனும், தந்தையின் இறப்புச் செய்தி கேள்வியுற்று அயோத்தி வந்தடைந்தனர்.

இராமர் காட்டிற்கு சென்றது கையேயியே காரணம் என்பதை அறிந்த பரதன் கோபம் கொண்டு, முடி சூட்டிக்கொள்ள மறுத்து, இராமனைத் திரும்பவும் அயோத்திக்கு கூட்டி வருவதற்காகக் காட்டுக்குச் சென்றான். தந்தையின் சொல்லைக் காப்பாற்றுவதற்காக அயோத்திக்கு வர இராமன் மறுக்கவே, பரதன், இராமனின் காலணிகளை கேட்டுப் பெற்று, தன் தலை மேல் சுமந்து கொண்டு அயோத்திக்கு திரும்பி, இராமனின் பாதுகைகளை அரியணையில் வைத்து இராமன் காட்டிலிருந்து மீளும் வரை அவனுக்காகப் பரதன் ஆட்சி நடத்தினான்.



</doc>
<doc id="426052" url="https://ta.wikipedia.org/wiki?curid=426052" title="ரஹமத்துல்லாஹ் முஹம்மது சயானி">
ரஹமத்துல்லாஹ் முஹம்மது சயானி

ரஹமத்துல்லாஹ் முஹம்மது சயானி (5 ஏப்ரல் 1847 - 6 ஜூன் 1902) இந்திய தேசிய காங்கிரசின் தலைவராக சுரேந்திரநாத் பானர்ஜி அவர்களுக்கு அடுத்ததாக இருந்தவர்.

இந்தியாவின் சுதந்திரத்திற்கு ஒரு நூற்றாண்டுக்கு முன்னர் 1847 ஆம் ஆண்டு ரஹமத்துல்லாஹ் முஹம்மது சயானி பிறந்தார், ஆகா கானை பின்பற்றக்கூடிய சீடர்களாக இருந்த கோஜா முஸ்லீம் சமூகத்தில் பிறந்தவர் இவர்.

1885 ஆம் ஆண்டில் பம்பாயில் நடைபெற்ற இந்திய தேசிய காங்கிரஸின் முதலாவது மாநாட்டில் கலந்து கொண்ட இந்திய முஸ்லீம்களில் இருவரில் இவரும் ஒருவராக இருந்தார், அன்றைய தின அமர்வில் இந்திய தேசிய காங்கிரசின் முதல் தலைவராக உமேஷ் சந்தர் பானர்ஜி தேர்ந்தெடுக்கப்பட்டார்.. 

இவர் ஒரு மேற்கத்திய கல்விமானாக இருந்தார், மக்கள் மதிக்கத்தக்க, நுட்பமான திறன் கொண்ட ஒரு வழக்கறிஞரராகவும் அவர் பம்பாய் நகரத்தில் இருந்தார்.


1896 ஆம் ஆண்டு கல்கத்தாவில் நடைபெற்ற இந்திய தேசிய காங்கிரஸின் 12 வது வருடாந்திர மாநாட்டில் காங்கிரஸின் தலைவராக தேர்ந்தெடுக்கப்பட்டார். இந்திய தேசிய காங்கிரஸில் தலைவராக தேந்தெடுக்கப்பட்ட இரண்டாவது முஸ்லிம் இவர் என்பது குறிப்பிடத்தக்கது. முதலாமவர் பத்ருதீன் தியாப்ஜி. 

1902 ஆம் ஆண்டு ஜூன் 6 ஆம் தேதி மும்பையில் உள்ள அவரது வீட்டில் இறப்பெய்தினார்.

"ஒரே தேசியமாக ஒன்றாக இணைந்து வளர்ச்சி மற்றும் ஒற்றுமை உணர்வை வளர்க்கவும், ஒருங்கிணைக்கவும், இந்தியா என்பது ஒரு நாடு மட்டுமல்ல, பல்வேறு இனங்கள் மற்றும் கலாச்சாரங்கள் ஒன்றினைந்த கலவையான மதங்களின் ஒரு கூட்டம்." 1896 ஆம் ஆண்டு கல்கத்தாவில் நடைபெற்ற இந்திய தேசிய மாநாட்டில் இவரின் தாராக மந்திரமாக இருந்தது.


</doc>
<doc id="426055" url="https://ta.wikipedia.org/wiki?curid=426055" title="சந்திரலேகா (தொலைக்காட்சித் தொடர்)">
சந்திரலேகா (தொலைக்காட்சித் தொடர்)

சந்திரலேகா என்பது சன் தொலைக்காட்சியில் அக்டோபர் 6, 2014ஆம் ஆண்டு முதல் திங்கள் முதல் சனிக்கிழமை வரை பிற்பகல் 2 மணிக்கு ஒளிபரப்பாகும் மெகா தொடர். இந்த தொடரில் சுவேதா, நாகஸ்ரீ, ஜெய் தனுஷ் மற்றும் அருண் குமார் முதன்மை கதாபாத்திரத்தில் நடிக்க, இவர்களுடன் மீனாகுமாரி, சாக்ஷி சிவா, ரிஷி, நிகரிகா, சித்திராலக்ஷ்மணன் போன்ற பலர் முக்கியகதாபாத்திரத்தில் நடிக்கின்றனர்.

மதிய நேரதொடர்களில் ரோஜா தொடருக்கு பிறகு 5.5 சதவீதம் மக்களால் பார்க்கப்படும் தொடர் ஆகும். அதிகம் பார்க்கப்படும் தொடர்களில் இந்த தொடருக்கு 17வது இடம் என்பது குறிப்பிடத்தக்கது. இந்த தொடர் அக்டோபர் 8, 2018ஆம் ஆண்டு முதல் திங்கள் முதல் சனிக்கிழமை வரை இரவு 7 மணிக்கு சன் லைப் தொலைக்காட்சியில் ஒளிபரப்பாகிறது.






</doc>
<doc id="426062" url="https://ta.wikipedia.org/wiki?curid=426062" title="ஆர்த்தோ-தொலுயிக் அமிலம்">
ஆர்த்தோ-தொலுயிக் அமிலம்

ஆர்த்தோ-தொலுயிக் அமிலம் ("o -Toluic acid") என்பது (CH)CH(COOH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் கார்பாக்சிலிக் அமிலம் என்று இச்சேர்மம் வகைப்படுத்தப்படுகிறது. பாரா, மெட்டா - தொலுயிக் அமிலங்களின் மாற்றியன் ஆர்த்தோ-தொலுயிக் அமிலமாகும். 2-மெத்தில்பென்சாயிக் அமிலம் என்ற பெயராலும் இச்சேர்ம்ம் அழைக்கப்படுகிறது. 
ஆர்த்தோ-தொலுயிக் அமிலத்தை தூய்மையாக்கி மறுபடிகமாக்கும்போது ஊசிவடிவப் படிகங்களாக மாறுகிறது. 1904 ஆம் ஆண்டு வேதியியலுக்கான நோபல் பரிசை வென்றவரான சர் வில்லியம் இராம்சே முதன்முதலில் ஆர்த்தோ-தொலுயிக் அமிலத்தைக் கண்டுபிடித்தார். 

ஆர்த்தோ-சைலீனுடன் நைட்ரிக் அமிலத்தைச் சேர்த்து ஆக்சிசனேற்றம் செய்வதால் ஆர்த்தோ-தொலுயிக் அமிலம் உருவாகிறது . 


</doc>
<doc id="426063" url="https://ta.wikipedia.org/wiki?curid=426063" title="சிட்டி ஹால், லண்டன்">
சிட்டி ஹால், லண்டன்

சிட்டி ஹால் ("City Hall") என்பது லண்டன் பெருநகர அமைப்பு, லண்டன் மேயர் அலுவலகம், லண்டன் சட்டமன்ற அரங்கு ஆகியவை அமைந்த கட்டிடம் ஆகும். இது கோபுரப் பாலம் அருகே தேம்சு ஆற்றின் தென்பகுதியில், சவுத்வெர்க்கில் அமைந்துள்ளது. கட்டிடக்கலை நிபுணரான நார்மன் ஃபாஸ்டரால் வடிவமைக்கப்பட்ட இக் கட்டிடமானது லண்டன் பெருநகர அமைப்பு உருவாக்கப்பட்ட இரண்டு ஆண்டுகளுக்குப் பிறகு 2001 சூலையில் திறக்கப்பட்டது.

லண்டன் பெருநகர அமைப்பு அதன் முதல் இரண்டு ஆண்டுகள், வெஸ்ட்மின்ஸ்டரில் ரோம்னே ஹவுஸ், மார்ஷம் தெருவில் இயங்கியது. லண்டன் சட்டமன்றக் கூட்டங்கள் மார்மன் தெருவில் உள்ள ஈமானுவேல் சென்டரில் நடந்தன.

சிட்டி ஹால் £43 மில்லியன் செலவில் கட்டப்பட்டது. இந்தக் கட்டிடமானது லண்டன் பெருநகர அமைப்புக்கு சொந்தமானது அல்ல என்றாலும், அதற்கு 25 ஆண்டு வாடகை குத்தகைக்கு விடப்பட்டுள்ளது.   2011 சூனில், இலண்டன் மேயர் போரிஸ் ஜான்சன், இக்கட்டிடமானது 2012 இலண்டன் ஒலிம்பிக் காலத்தில் லண்டன் ஹவுஸ் என்று அழைக்கப்படும் என்று அறிவித்தார்.

சிட்டி ஹால் கட்டிடமானது, 19,000 சதுர அடி பரப்பில் கட்டுப்பட்டுள்ளது. இந்தக் கட்டிடத்தில் மொத்தம் 2,100 டன் இரும்பு பயன்படுத்தப்பட்டுள்ளது. பந்து போன்ற வடிவத்தில் காட்சியளிக்கும் இந்தக் கட்டிடம் இரவில் மின் விளக்குகளின் வெளிச்சத்தில் தன்னுடைய பிரம்மாண்ட வடிவமைப்பை காட்டுவதாக உள்ளது. இதன் வெளிபுற கட்டுமானத்துக்கு மூன்றடுக்குக் கண்ணாடி பயன்படுத்தப்பட்டுள்ளது. 

இந்தக் கட்டிடம், சுற்றுச்சூழலுக்குக் கேடு விளைவிக்காத வகையில் வடிவமைக்கப்பட்டுள்ளது. இந்தக் கட்டடத்தில் சூரிய மின் தகடுகள் பொருத்தப்பட்டுள்ளதால், லண்டன் நகரில் உள்ள மற்ற கட்டிடங்களுடன் ஒப்பிடும்போது இந்தக் கட்டிடத்திலிருந்து வெளியேறும் கார்பன் டைஆக்சைடின் அளவு மிகவும் குறைவு. இதில் பொருத்தப்பட்டுள்ள சூரியத் தகடுகளில் இருந்து பெறப்படும் மின்சாரமானது சிட்டி ஹால் முழுவதும் உள்ள மின்சாரத் தேவைக்குப் பயன்படுத்தப்படுகிறது. மேலும் மின்சிக்கனத்தைக் கருத்தில் கொண்டு இந்தக் கட்டிடத்தில் குளிர்பதனப் பெட்டி, குளிர்சாதனப் பெட்டி இரண்டுமே பயன்படுத்துவது தவிர்க்கப்பட்டுள்ளது.


</doc>
<doc id="426068" url="https://ta.wikipedia.org/wiki?curid=426068" title="ரோஜா (தொலைக்காட்சித் தொடர்)">
ரோஜா (தொலைக்காட்சித் தொடர்)

ரோஜா என்பது சன் தொலைக்காட்சியில் ஏப்ரல் 9, 2018ஆம் ஆண்டு முதல் திங்கள் முதல் சனிக்கிழமை வரை பிற்பகல் 3 மணிக்கு ஒளிபரப்பகி, 18 மார்ச் 2019 முதல் இரவு 9 மணிக்கு ஒளிபரப்பாகும் குடும்பம் மற்றும் காதல் பின்னணியை கொண்ட மெகா தொடர். இந்த தொடரில் புதுமுக நடிகர் சிபு சுரேன் அர்ஜூனாகவும் மற்றும் புதுமுக நடிகை பிரியங்கா ரோஜா மற்றும் அணுவாக நடிக்கின்றார்கள். இவர்களுடன் பிரபல நடிகை நதியா ஒரு முக்கிய காதாபாத்திரத்தில் நடிக்கின்றார், இவர் நடிக்கும் முதல் தொலைக்காட்சி தொடர் இதுவாகும். இந்த தொடரை சரிகம என்ற நிறுவனம் தயாரிக்கிறது. 

இந்த தொடர் மதிய நேரதொடர்களில் அதிகளவு மக்களால் பார்க்கப்படும் தொடர்களில் முதல் இடம். அதிகம் பார்க்கப்படும் தொடர்களில் இந்த தொடருக்கு 14வது இடம் என்பது குறிப்பிடத்தக்கது. இந்த தொடர் அக்டோபர் 8, 2018ஆம் ஆண்டு முதல் திங்கள் முதல் சனிக்கிழமை வரை இரவு 7:30 மணிக்கு சன் லைப் தொலைக்காட்சியில் ஒளிபரப்பாகிறது. 



இந்த தொடர் முதல் முதலில் ஏப்ரல் 9, 2018 அன்று பிற்பகல் 3 மணிக்கு ஒளிபரப்பானது. இந்த தொடர் ஒளிபரப்பான நாள் முதலில் இன்று வரை மதிய நேர தொடர்களில் அதிகளவு மக்களால் பார்க்கப்படும் தொடர்களில் முதல் இடம் இருக்கும் காரணத்தால் 18 மார்ச்சு 2019 முதல் இவ் தொடர் திங்கள் முதல் சனிக்கிழமை வரை இரவு 9 மணிக்கு நேரம் மாற்றப்பட்டது. இந்த தொடர் ஒளிபரப்பான நேரத்தில் கல்யாணப்பரிசு 2 என்ற தொடர் ஒளிபரப்பாகின்றது. 

இந்த தொடர் கன்னடம் மற்றும் தெலுங்கு மொழிகளில் மறு உருவாக்கம் செய்யப்பட்டு ஒளிபரப்பாகின்றனது. 




</doc>
<doc id="426071" url="https://ta.wikipedia.org/wiki?curid=426071" title="பாரா-தொலுயிக் அமிலம்">
பாரா-தொலுயிக் அமிலம்

பாரா-தொலுயிக் அமிலம் ("p -Toluic acid") என்பது (CH)CH(COOH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அரோமாட்டிக் கார்பாக்சிலிக் அமிலம் என்று இச்சேர்மம் வகைப்படுத்தப்படுகிறது. ஆர்த்தோ, மெட்டா - தொலுயிக் அமிலங்களின் மாற்றியன் பாரா-தொலுயிக் அமிலமாகும். 4-மெத்தில்பென்சாயிக் அமிலம் என்ற பெயராலும் இச்சேர்ம்ம் அழைக்கப்படுகிறது. வெண்மை நிறத்திண்மமாக்க் காணப்படும் இச்சேர்மம் தண்ணீரில் மிகக் குறைவாகவும் அசிட்டோனில் நன்றாகவும் கரைகிறது. பாரா-சைமீனை நைட்ரிக் அமிலத்துடன் சேர்த்து ஆக்சிசனேற்ற வினைக்கு உட்படுத்துவதால் பாரா-தொலுயிக் அமிலம் உருவாகிறது 

பாரா-சைலினை டெரிப்தாலிக் அமிலமாக மாற்றும் செயல்முறையில் பாரா-தொலுயிக் அமிலம் ஓர் இடைநிலை விளைபொருளாகத் தோன்றுகிறது. சந்தையில் அதிக அளவுக்கு தேவைப்படும் பல்லெத்திலீன் டெரிப்தாலேட்டை பெருமளவில் தயாரிக்க டெரிப்தாலிக் அமிலம் பயன்படுகிறது. பாரா சைலீனை ஆக்சிசனேற்றம் செய்தும், 4-கார்பாக்சிபென்சால்டிகைடை ஐதரசனாற்பகுப்பு வினைக்கு உட்படுத்தியும் இதைத் தயாரிக்கலாம். தொடர்புடைய மற்றொரு செயல்முறையில் பாரா தொலுயிக் அமிலத்தை மெத்தில் பாரா-தொலுவேட்டாக மாற்றலாம். மேலும் இத்தொலுவேட்டை ஆக்சிசனேற்றம் செய்து டெரிப்தாலேட்டு தயாரிக்கலாம். 


</doc>
<doc id="426076" url="https://ta.wikipedia.org/wiki?curid=426076" title="பென்சிலிடின் சேர்மங்கள்">
பென்சிலிடின் சேர்மங்கள்

பென்சிலிடின் சேர்மங்கள் ("Benzylidene compounds") என்பவற்றை முறையாகச் சொல்வதென்றால், சில சேர்மங்கள் கார்பீனிலிருந்து தயாரிக்கப்பட்டாலும் இவற்றை பென்சிலிடின் வழிப்பெறுதிகள் என்று கூறலாம். PhCH(OR)2 என்ற வடிவத்தில் செயற்கையாகத் தயாரிக்கப்படும் கரிமச் சேர்மங்களில் பென்சிலிடின் அசிட்டால் ஒரு பாதுகாப்புக்குழுவாக்க் கருதப்படுகிறது. உதாரணமாக 4,6-ஆர்த்தோ-பென்சிலிடின்- குளுக்கோபைரனோசு என்பது ஒரு குளுக்கோசு வழிப்பெறுதியாகும். PhCHX2 மற்றும் PhCH= பதிலிகள் (Ph = C6H5) வகையான சேர்மங்களுக்கு பென்சிலிடின் என்ற சொல் ஒரு தொன்மையான சொல்லாகும். உதாரணமாக (PhCH=CH)2CO என்ற சேர்மம் டைபென்சிலிடின் அசிட்டோன் என்ற பெயராலும், பென்சால் எனப்படும் PhCHCl2 என்ற சேர்மம் பென்சிலிடின் குளோரைடு என்ற பெயராலும் அழைக்கப்படுகின்றன. 

C6H5CH என்பது பென்சிலிடின் மூலக்கூறு ஆகும். இது கார்பீனின் (சி.ஏ.எசு RN 3101-08-4) மும்மை ஆகும்.பீனைல் ஈரசோமெத்தேனை கதிர்வீச்சுக்கு உட்படுத்தி இதைத் தயாரிக்கிறார்கள்.


</doc>
<doc id="426079" url="https://ta.wikipedia.org/wiki?curid=426079" title="காந்தி நிகேதன் ஆசிரமம்">
காந்தி நிகேதன் ஆசிரமம்

காந்தி நிகேதன் ஆசிரமம், 1940ல் காந்திய சிந்தனைகளை பரப்புவதற்கு, என். எம். ஆர். சுப்பராமன் மற்றும் அ. வைத்தியநாத ஐயர் ஆகியோர்களின் வழிகாட்டுதலின் படி, கோ. வேங்கடாசலபதி என்பவரால், மதுரை மாவட்டம், திருமங்கலம் வட்டம், தே. கல்லுப்பட்டி ஊராட்சி ஒன்றியம், தே. கல்லுப்பட்டி பேரூராட்சியில் 40 ஏக்கர் நிலப்பரப்பில் நிறுவப்பட்டது. 1956ல் காந்தியவாதி ஜே. சி. குமரப்பா, காந்தி நிகேதன் ஆசிரமத்தை பதிவு செய்யப்பட்ட சங்கமாக நிறுவினர். 

கிராமியப் பொருளாதரம், சுதேசி இயக்கம், கிராம தன்னாட்சி, சர்வோதயம், மது விலக்கு, தீண்டாமை ஒழிப்பு, அடிப்படைக் கல்வி வழங்குதல், தொழிற்கல்வி பயிற்றுவித்தல் போன்ற காந்தியச் சிந்தனைகளை கிராம மக்களிடையே பரப்புவதே இந்நிறுவனத்தின் நோக்கமாகும்.

காந்தி நிகேதன் ஆசிரமத்தின் கீழ் கல்வி நிலையங்கள், வேளாண்மைப் பயிற்சி மற்றும் கிராமத் தொழில்கள் பயிற்சி என மூன்று பிரிவுகளில் கிளை நிறுவனங்கள் செயல்படுகிறது. 

காந்தி நிகேதன் ஆசிரமம், அரசு நிதியுதவியுடன் இரு பாலர் பயிலும் இரண்டு கல்வி நிலையங்களை நடத்துகிறது. 

கிராமப்புற இளைஞர்களுக்கு கதர் துணிகள் மற்றும் ஆடைகள், காலணி மற்றும் தோல் பொருட்கள் தயாரிப்பு, இரும்பு மற்றும் மர தளவாடப் பொருட்கள், தையல், எம்பிராய்டரி, மின் மற்றும் மின்னனு சாதனங்கள் பழுது நீக்குதல், ஊதுபத்தி, சோப்பு மற்றும் சுகாதாரப் பொருட்களை உற்பத்தி செய்ய குறுகிய கால பயிற்சி வகுப்புகள் நடத்தி சான்றிதழ்கள் வழங்குகிறது.

25 ஏக்கர் விளைநிலத்தில் கிராமப்புற இளைஞர்களுக்கு மேம்பட்ட வேளாண்மைப் பயிற்சி வழங்குகிறது. 




</doc>
<doc id="426081" url="https://ta.wikipedia.org/wiki?curid=426081" title="2-குளோரோபென்சால்டிகைடு">
2-குளோரோபென்சால்டிகைடு

2-குளோரோபென்சால்டிகைடு ("2-Chlorobenzaldehyde") என்பது பென்சால்டிகைடை குளோரினேற்றம் செய்து பெறப்படும் ஒரு வழிப்பெறுதியாகும். இதை C7H5ClO என்ற மூலக்கூற்று வாய்ப்பாட்டால் குறிக்கலாம். ஆர்த்தோ-குளோரோபென்சால்டிகைடு என்ற பெயராலும் இச்சேர்மத்தை அழைக்கலாம். கண்ணீர் புகைக் குண்டுகளில் பயன்படும் சிஎசு வாயுவைத் தயாரித்தலில் இப்பென்சால்டிகைடு பயன்படுத்தப்படுகிறது. மலோனோநைட்ரைலுடன் 2-குளோரோபென்சால்டிகைடு வினைபுரிந்து சி.எசு.வாயு உருவாகிறது . 


</doc>
<doc id="426089" url="https://ta.wikipedia.org/wiki?curid=426089" title="கிஷ், சுமேரியா">
கிஷ், சுமேரியா

கிஷ் (Kish) (சுமேரியம்: Kiš; transliteration: Kiš; cuneiform: ; அக்காதியம்: kiššatu) தற்கால ஈராக் நாட்டின் தெற்கு மெசொப்பொத்தேமியாவில் பண்டைய சுமேரியாவின் கிமு 3100 காலத்திய நகரம் ஆகும். தற்போது தொல்லியல் களமாக விளங்கும் கிஷ் நகரம், பாபிலோனின் கிழக்கில் 80 கிலோ மீட்டர் தொலைவிலும், பாக்தாத் நகரத்திலிருந்து தெற்கில் 80 கிலோ மீட்டர் தொலைவிலும் உள்ளது.

மெசொப்பத்தோமியாவின் துவக்க கால வம்ச மன்னர் ஜம்செத் நசீர் ஆட்சிக் காலத்தில் (கிமு 3100), கிஷ் நகரம் செல்வச் செழிப்புடன் விளங்கியது. 

சுமேரிய மன்னர்களின் முதல் நகரமாக கிஷ் நகரம் விளங்கியது. துவக்க கால கிழக்கு செமித்திய மொழிகளின் தாயகமாக "கிஷ் நகரம்" விளங்கியது. கிஷ் இராச்சியத்தின் 21வது மன்னர் என்மெபரகேசி என்பவர், ஈலாம் இராச்சியத்தின் போர்க்கருவிகளை கைப்பற்றினார் என்பதை தொல்லியல் குறிப்புகள் மூலம் தெரியவருகிறது. கிஷ் நகரம் அழியும் வரை, பழைய பாபிலோனியப் பேரரசு, காசிட்டு மக்கள், புது அசிரியப் பேரரசு, புது பாபிலோனியப் பேரரசு மற்றும் செலூக்கியப் பேரரசு காலத்தில் செழித்திருந்தது.

யூப்பிரடீஸ் ஆற்றின் கரையிலிருந்து மூன்று கிலோ மீட்டர் தொலைவில் அமைந்த கிஷ் நகரத் தொல்லியல் களம், ஏறத்தாழ ஒரு முட்டை வடிவத்தில் நாற்பது தொல்லியல் மேடுகளைக் கொண்டது. அவைகளில் புகழ்பெற்ற மேடுகள் பின்வருமாறு: 



கிஷ் நகரத்தின் உகய்மிர் தொல்லியல் களத்தை 1912 மற்றும் 1914களில் பிரான்சு நாட்டு தொல்லியல் ஆய்வாளர் அகழ்வாய்வு செய்து, பழைய பாபிலோனிய இராச்சியத்தின் 1,400 தொல்பொருட்களை கண்டுபிடித்தார். அவைகளின் முக்கியமானவைகள் இஸ்தான்புல் மற்றும் லூவர் நகர அருங்காட்சியகங்களில் உள்ளது. 

பின்னர் 1923 முதல் 1933 முடிய கிஷ் நகர தொல்லியல் களங்களில் கண்டெடுத்த தொல்பொருட்கள் சிகாகோ மற்றும் ஆக்ஸ்போர்டு அருங்காட்சியகங்கள் வைக்கப்பட்டுள்ளது.

1988, 2000 மற்றும் 2001ம் ஆண்டுகளில் இத்தொல்லியல் களத்தை சப்பானியர்கள் அகழ்வாய்வு செய்தனர்.




</doc>
<doc id="426090" url="https://ta.wikipedia.org/wiki?curid=426090" title="மலோனோநைட்ரைல்">
மலோனோநைட்ரைல்

மலோனோநைட்ரைல் ("Malononitrile") என்பது CH(CN) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மலோனோடைநைட்ரைல் என்ற பெயராலும் இச்சேர்மம் அழைக்கப்படுகிறது. மலோனோநைட்ரைல் அமிலப் பிரிகை மாறிலி எனப்படும் காடித்தன்மை எண் 11 என்ற மதிப்பைப் பெற்று அமிலத்தன்மையுடன் காணப்படுகிறது . இதனால் இச்சேர்மத்தை கினோயிவனாகெல் ஒடுக்க வினையில் பயன்படுத்துகிறார்கள். இம்முறையில் சி.எசு வாயு தயாரிக்கப்படுவது இதற்கு உதாரணமாகும். 

கிவால்டு வினையில் மலோனோநைட்ரைல் ஒரு பொருத்தமான தொடக்க வினைப்பொருளாகப் பயன்படுகிறது. ஒரு காரம் மற்றும் தனிம கந்தகத்தின் முன்னிலையில் ஒரு கீட்டோன் அல்லது ஆல்டிகைடுடன் நைட்ரைல் ஒடுக்கமடைந்து 2-அமினோதையோபீனைக் கொடுக்கிறது . 



</doc>
<doc id="426102" url="https://ta.wikipedia.org/wiki?curid=426102" title="4-அனிசால்டிகைடு">
4-அனிசால்டிகைடு

4-அனிசால்டிகைடு ("4-Anisaldehyde") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பாரா-அனிசால்டிகைடு, அனிசிக் ஆல்டிகைடு, அனிசு ஆல்டிகைடு போன்ற பெயர்களாலும் இது அழைக்கப்படுகிறது. பொதுவாக இயற்கை மற்றும் செயற்கை நறுமணப்பொருள்கள் இரண்டிலும் காணப்படுகிறது. 4-அனிசால்டிகைடின் கட்டமைப்பில் ஒரு பென்சீன் வளையமும் ஓர் ஆல்டிகைடு மற்றும் மெத்தாக்சி குழுவும் இடம்பெற்றுள்ளன. தெளிவான நீர்மமான இச்சேர்ம்ம் வலுவான அரோமாட்டிக் பண்பைப் பெற்றுள்ளது. ஆர்த்தோ-அனிசால்டிகைடு, மெட்டா-அனிசால்டிகைடு என்ற தொடர்புடைய இரண்டு மாற்றியன்கள் அறியப்பட்டாலும் அவை அரிதாகவே தோன்றுகின்றன. மலர் போன்ற இனிய நுகரும் வாசனையைக் கொண்டுள்ள சேர்மமாகும்.
மெத்தாக்சிதொலுயீனை (பாரா-கிரெசைல் மெத்தில் ஈதர்) மாங்கனீசு டை ஆக்சைடைப் பயன்படுத்தி ஆக்சிசனேற்றம் செய்து வர்த்தகமுறையில் அனிசால்டிகைடு தயாரிக்கப்படுகிறது. சில ஆல்க்கால் தன்மை கொண்ட பானங்களில் காணப்படும் அனிதோல் எனப்படும் நறுமணப்பொருளை ஆக்சிசனேற்றம் செய்தும் இதை தயாரிக்கலாம் . 
அமைப்புரீதியாக வனில்லின் சேர்மத்துடன் தொடர்புடையதாக இருப்பதால் அனிசால்டிகைடு நறுமணம் மற்றும் நறுமணச்சுவை தொழிலில் பெரிதும் பயன்படுகிறது . மருந்துகள் மற்றும் நறுமணங்கள் போன்ற பிற கரிமச் சேர்மங்களைத் தயாரிக்கும் போது இடைநிலை விளைபொருளாகவும் பயன்படுகிறது. ஆர்த்தோ-அனிசால்டிகைடு அதிமதுரத்தின் நறுமணம் போன்ற மணத்தை கொண்டதாகும். 
அமிலம் மற்றும் எத்தனாலிலுள்ள பாரா-அனிசால்டிகைடு மென்படல நிறப்படிவு பிரிகையியலில் மிகுந்த பயனை அளிக்கிறது . தட்டுகளிலுள்ள வெவ்வேறு வேதிச்சேர்மங்கள் வெவ்வேறு வண்ணங்களைத் தருவதால் வேறுபடுத்தி அறிவது எளிமையாக முடிகிறது. 


</doc>
<doc id="426122" url="https://ta.wikipedia.org/wiki?curid=426122" title="கோபுரங்கள் சாய்வதில்லை (தொலைக்காட்சித் தொடர்)">
கோபுரங்கள் சாய்வதில்லை (தொலைக்காட்சித் தொடர்)

கோபுரங்கள் சாய்வதில்லை என்பது ஜெயா தொலைக்காட்சியில் அக்டோபர் 15, 2018ஆம் ஆண்டு முதல் திங்கள் முதல் வெள்ளி வரை இரவு 7 மணிக்கு ஒளிபரப்பாகும் குடும்பம் மற்றும் காதல் பின்னணியை கொண்ட மெகா தொடர். இந்த தொடரில் ஈஸ்வர், அனுஷ் ரெட்ட மற்றும் ஷாம் முதன்மை கதாபாத்திரத்தில் நடிக்கின்றனர்.

கணவனை இழந்த மகளுக்கு மறுதிருமணம் செய்து வைக்க நினைக்கும் ஒரு தந்தையின் கதை.




</doc>
<doc id="426133" url="https://ta.wikipedia.org/wiki?curid=426133" title="பினைல்அசிட்டோன்">
பினைல்அசிட்டோன்

பினைல்அசிட்டோன் (Phenylacetone) CHCHCOCH என்ற மூலக்கூற்று வாய்ப்பாட்டை உடைய கரிமச் சேர்மம் ஆகும். இது நிறமற்ற எண்ணெய் போன்ற திரவமாகும். கரிமக்கரைப்பான்களில் கரையக்கூடியதாகும். பொதுவாக P2P என்று அறியப்படக்கூடிய மீத்தாம்பிடமீன் மற்றும் ஆம்பிடமின் போன்றவற்றின் தயாரிப்பில் பயன்படுகிறது. தவறான மற்றும் திருட்டுத்தனமான வேதியியலில் இதன் பயன்பாடுகளின் காரணமாக, 1980 ஆம் ஆண்டில், அமெரிக்க ஐக்கிய நாடுகளில் இந்தப் பொருளானது கட்டுப்படுத்தப்பட்ட வேதிப்பொருட்களின் அட்டவணை II இல் சேர்க்கப்பட்டது மனிதர்களில், பினைல்அசிட்டோனானது ஒரு ஆம்பிடமின் மற்றும் மீத்தாம்பிடமின் ஆகியவற்றின் வளர்சிதை மாற்றக் காரணியாக உள்ளது. இந்நிகழ்வானது எஃப்எம்ஓ3 இடைப்பொருளாக வருகின்ற ஆக்சிசனேற்ற அமீன்நீக்க வினை வழிமுறையில் நிகழ்கிறது


</doc>
<doc id="426136" url="https://ta.wikipedia.org/wiki?curid=426136" title="3,4,5-டிரைமெத்தாக்சிபென்சால்டிகைடு">
3,4,5-டிரைமெத்தாக்சிபென்சால்டிகைடு

3,4,5-டிரைமெத்தாக்சிபென்சால்டிகைடு ("3,4,5-Trimethoxybenzaldehyde") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இவ்வகையான சேர்மங்களுக்குள் இது முப்பதிலீடு செய்யப்பட்ட அரோமாட்டிக் ஆல்டிகைடு என்று வகைப்படுத்தப்படுகிறது. 

சின்டிரையமைடு, ரோல்டமைடு, டிரைமெத்தோகுயினால் (அகாடிரிட்டோகுயினால்), டிரைமசோசின், உளமாற்றி பீனெத்திலமீன்கள் டிரைமெத்தோபிரிம் போன்ற சில மருந்துவகைப் பொருள்கள் தயாரிப்பதில் 3,4,5-டிரைமெத்தாக்சிபென்சால்டிகைடு ஓர் இடைநிலைப் பொருளாகப் பயன்படுகிறது. 

புரோமினைப் பயன்படுத்தி பாரா-கிரெசாலை அரோமாட்டிக் பதிலீட்டு வினைக்கு உட்படுத்தியும் தொடர்ந்து சோடியம் மெத்தாக்சைடு சேர்த்து அணுக்கருகவர் பதிலீட்டு வினைக்கு உட்படுத்தியும் தொழில்முறையாக 3,4,5-டிரைமெத்தாக்சிபென்சால்டிகைடு தயாரிக்கப்படுகிறது. மெத்தில் குழு ஓர் ஆல்டிகைடு குழுவாக ஆக்சிசனேற்றம் அடைவது பல்வேறு செயற்கை வழிமுறைகள் மூலமாக அடைய இயலும்.

வனில்லின் சேர்மத்திலிருந்து தேவையான அளவுக்கு ஆய்வகத்தில் தயாரித்துக் கொள்ளப்படுகிறது. அல்லது இயுடெசுமிக் அமிலத்தின் அசைல் குளோரைடிலிருந்து ரோசினமண்டு ஒடுக்க வினை வழியாக தயாரிக்கப்படுகிறது. 


</doc>
<doc id="426147" url="https://ta.wikipedia.org/wiki?curid=426147" title="சுப்பிரமணியபுரம் (தொலைக்காட்சித் தொடர்)">
சுப்பிரமணியபுரம் (தொலைக்காட்சித் தொடர்)

சுப்பிரமணியபுரம் என்பது ஜெயா தொலைக்காட்சியில் அக்டோபர் 15, 2018ஆம் ஆண்டு முதல் திங்கள் முதல் வெள்ளி வரை மாலை 6:30 மணிக்கு ஒளிபரப்பாகும் மர்மம் மற்றும் திகில் காட்சிகள் நிறைந்த தொலைக்காட்சி தொடர். இந்த தொடருக்கு எழுத்தாளர் இந்திரா சௌந்தரராஜன் கதை எழுதியுள்ளார் மற்றும் புதுமுக இயக்குனர் ஹரீஸ் ஆதித்யா என்பவர் இந்த தொடரை இயக்கியுள்ளார்.



</doc>
<doc id="426157" url="https://ta.wikipedia.org/wiki?curid=426157" title="நீல குயில் (தொலைக்காட்சித் தொடர்)">
நீல குயில் (தொலைக்காட்சித் தொடர்)

நீல குயில் என்பது விஜய் தொலைக்காட்சி யில் திசம்பர் 17, 2018 முதல் திங்கள் முதல் சனிக்கிழமை வரை மதியம் 3 மணிக்கு ஒளிபரப்பாகும் ஒரு பழகுக்குடி இனத்தின் பெண்ணின் வாழ்கை கதையை சொல்லும் தொலைக்காட்சி தொடர்.. இந்த தொடர் வங்காளி மொழி தொடரான 'இஷ்தி குதும்' எனும் தொடரின் தமிழ் பாதிப்பாகும்.

இந்தத் தொடரில் ஜெய் சூர்யாவாக புதுமுக நடிகர் சத்யா நடிக்கிறார். ஸ்நிஷா இந்தத் தொடரில் கதாநாயகி சிட்டுவாக நடிக்கிறார். ராணியாக நடிகை சந்தனா நடிக்கிறார். இந்த தொடர் இவர்களின் முதல் தமிழ் தொடர் என்பது குறிப்பிடத்தக்கது. ஜெயக்குமார் இயக்கும் இத் தொடருக்கு ராஜிவ் அட்டுகல் இசையமைக்கிறார்.

பழங்குடியினரின் ஊரைப் பற்றி தெரிந்து கொள்ள வரும் ஜெய்சூர்யாவை சிட்டு என்னும் பழங்குடி கிராமத்து பெண் சூழ்நிலை காரணமாக கட்டாயத் திருமணம் செய்து கொள்ள நேரிடுகிறது. ஜெய் சூர்யா, ராணி என்ற பெண்ணுடன் திருமண நிச்சயம் செய்யப்பட்டவர். அந்த கிராமத்தினர் ஜெய் சூர்யாவுடன் சிட்டுவை அனுப்பி வைக்கின்றனர்.

ஜெய் சூர்யா, சிட்டுவுடன் திருமணம் ஆனதை குடும்பத்தினரிடம் மறைத்து விடுகிறார். அந்த வீட்டிலேயே சிட்டுவும் வேலைக்காரியாகத் தங்கி விடுகிறார். சிட்டு, தனக்கும், ஜெய்யுக்கும் திருமணம் ஆனதை குடும்பத்தினரிடம் எப்படி தெரிவிப்பார், ராணிக்கு ஜெய் சூர்யாவுக்கும் திருமணம் நடக் குமா? இல்லை சிட்டு, ஜெய் சூர்யாவின் காதலை வெல்வாரா என்பது தான் கதை.





இது ஒரு குடும்ப கதை களம் கொண்ட தொடர், இந்தத் தொடரில் ஜெய் சூர்யாவாக சத்யா நடிக்கிறார். இவர் முதல் முறையாக தமிழ் தொலைக்காட்சியில் நடிக்கும் தொடர் இதுவாகும். மலையாள பதிப்பில் நடிக்கும் ஸ்நிஷா இந்தத் தொடரில் கதாநாயகி சிட்டு வாகவே நடிக்கிறார். ராணியாக நடிகை சந்தனா நடிக்கிறார். இவர் தெலுங்கு தொலைக்காட்சிகளில் மிகவும் பிரபலமானவர். இவருக்கும் இது முதல் தமிழ் தொடர்.




</doc>
<doc id="426161" url="https://ta.wikipedia.org/wiki?curid=426161" title="அருள் சங்கர்">
அருள் சங்கர்

அருள் சங்கர் ("Arul Shankar") என்பவர் ஓர் இந்திய கணிதவியலாளர் ஆவார். டொரொண்டோ பல்கலைக்கழகத்தில் இவர் கணிதவியலாளராக, எண் கோட்பாட்டில் நிபுணத்துவம் வாய்ந்தவராகப் பணிபுரிந்தார். மேலும் குறிப்பாகச் சொல்வதென்றால் கணித புள்ளிவிவரங்கள் துறையில் அருள் சங்கர் நிபுணர் என்று கூறலாம். தன்னுடைய முனைவர் பட்டத்தை இவர் ஐக்கிய அமெரிக்காவிலுள்ள பிரின்சுடன் பல்கலைக்கழகத்தில் மஞ்சுள் பார்கவாவின் தலைமையின் கீழ் படித்து பெற்றார். ஒரு நீள்வட்ட வளைவின் தரச் சராசரியை பார்கவாவுடன் சேர்ந்து உருவாக்கியதற்காக இவர் அறியப்படுகிறார். 

2018 ஆம் ஆண்டில் இவருக்கு சுலோவன் ஆராய்ச்சி உறுப்பினர் என்ற விருது வழங்கப்பட்டது கணிதவியலாளர்களுக்கு வழங்கப்படும் மிகவும் மதிப்புமிக்க விருதுகளில் இதுவும் ஒன்றாகும்.


</doc>
<doc id="426162" url="https://ta.wikipedia.org/wiki?curid=426162" title="ராதா கிருஷ்ணா">
ராதா கிருஷ்ணா

ராதா கிருஷ்ணா என்பது விஜய் தொலைக்காட்சி யில் திசம்பர் 3, 2018 முதல் திங்கள் முதல் சனிக்கிழமை வரை பிற்பகல் 1:30 மணிக்கு ஒளிபரப்பாகி, ஜனவரி 7, 2019 முதல் மதியம் 12:30 மணிக்கு ஒளிபரப்பாகிறது. இது இந்து கடவுள் கிருட்டிணன் மற்றும் ராதாவை மையமாக வைத்து எடுக்கப்பட்ட ஒரு தொன்மவியல் காதல் காவியம் ஆகும். 

இது இந்தி தொடரான 'ராதா கிருஷணா' என்ற தொடரின் தமிழ் மொழிமாற்று தொடர் ஆகும், ஸ்டார் பாரத் என்ற தொலைக்காட்ச்சியில் அக்டோபர் 3, 2018 முதல் திங்கள் முதல் சனிக்கிழமை வரை இரவு 9 மணிக்கு ஒளிபரப்பாகின்றது.

கிருஷ்ணரும், ராதாவும் அவர்கள் வாழ்வில் எதிர் கொண்ட பிரச்சினைகள் தாண்டி அவர்களின் காதலில் எப்படி இணைந்தார்கள் என்பது தான் கதை.





</doc>
<doc id="426170" url="https://ta.wikipedia.org/wiki?curid=426170" title="உரூக்">
உரூக்

உரூக் (Uruk (; சுமேரியம்: "Unug"; அக்காதியம்: "Uruk"; , '; அரமேயம் / எபிரேயம்:'; , Ὀρέχ "Oreḥ", "") சுமேரியாவின் (மெசொப்பொத்தேமியா) பண்டைய நகரங்களில் உரூக் நகரமும் ஒன்றாகும். இப்பண்டைய நகரத்தின் தொல்லியல் களங்கள், தற்கால ஈராக் நாட்டின் தெற்கில் உள்ள முத்தன்னா ஆளுநரகத்தில், சமாவா என்ற ஊரின் கிழக்கில் 30 கிமீ தொலைவில், யூப்பிரடீஸ் ஆற்றின் கரையில் உள்ளது. 

சுமேரியப் பண்பாட்டில் முக்கிய இடம் வகித்த உரூக் நகரம், கிமு 4,000 முதல் கிபி 700 வரை புகழுடன் விளங்கியது. உரூக் நகரம், கிமு 2,900ல் புகழின் உச்சத்தில் இருந்த போது, 6 கிலோ மீட்டர் பரப்பளவில், 
50,000 முதல் 80,000 வரையிலான குடியிருப்புகள் கொண்டிருந்தது. கிமு 2700ல் உரூக் நகரத்தை சுமேரிய மன்னரான கில்காமேஷ் ஆண்டார். கிமு 2,000ல் பபிலோனியா - ஈலாம் இடையே நடைபெற்ற போரின் போது, உரூக் நகரம் தனது தனித் தன்மையை இழந்தது. இருப்பினும் செலூக்கியப் பேரரசு (கிமு 312 - 63), பார்த்தியப் பேரரசு (கிமு 227 - கிபி 224) காலங்களில் குன்றியிருந்த உரூக் நகரம், கிபி 7-ஆம் நூற்றாண்டில் (கிபி 633 - 638) மெசொப்பொத்தேமியா மீதான இசுலாமிய படையெடுப்புகளின் போது முற்றிலும் அழிந்தது.
வில்லியம் கென்னட் லோப்டஸ் என்ற ஜெர்மானிய தொல்லியல் ஆய்வாளர், 1850 முதல் 1854 முடிய உரூக் நகரத்தின் தொல்லியல் மேடுகளை அகழ்வாய்வு மேற்கொண்டார். உரூக் நகரத்தை அகழ்வாய்வு அறிக்கையில், இந்நகரத்தை மத்திய அசிரியப் பேரரசர் நிம்ரோத்தின் இரண்டாம் தலைநகரமாக விளங்கியது என்று குறிப்பிட்டுள்ளார். 

2016ல் உரூக் நகரத் தொல்லியல் களத்தை, யுனெஸ்கோ நிறுவனம், உலகப் பாரம்பரியக் களமாக அறிவித்துள்ளது. 

கிமு 4000–3200-இல், உரூக் காலத்தின் போது, உரூக் நகரம், நகர இராச்சியமாக உருவாகத் தொடங்கியது. பண்டைய இலக்கியங்களும், தொன்ம வரலாறுகளும், சுமேரிய மன்னர் கில்கமெஷின் தலைநகரான உரூக் நகரம் இருந்தது எனக்குறிப்பிடுகிறது. மேலும் யூதர்களின் பழைய ஏற்பாட்டின் தொடக்க நூலின் 10:10ல், மன்னர் நிம்ரோத் ஆட்சியில், உரூக் நகரம் தலைநகரமாக இருந்தது எனக் குறிப்பிட்டுள்ளது. 

உரூக் தொல்லியல் களம், தற்கால ஈராக் நாட்டின், பண்டைய ஊருக்கு, வடகிழக்கே 50 கிமீ தொலைவில், பரப்பளவில் உள்ளது.






</doc>
<doc id="426172" url="https://ta.wikipedia.org/wiki?curid=426172" title="கே. ஏ. எம். முகம்மது அபூபக்கர்">
கே. ஏ. எம். முகம்மது அபூபக்கர்

கே. ஏ. எம். முகம்மது அபூபக்கர் ("K. A. M. Muhammed Abubacker") என்பவர் ஒரு தமிழக அரசியல்வாதியாவார். இவர் தூத்துக்குடி மாவட்டம் காயல்பட்டினத்தில் கே.எல்.டி. அஹ்மது-டி.ஒ. அஹ்மது ஆய்ஷா ஆகிய தம்பதியினருக்கு மூன்றாவது மகனாக 06-09-1971 அன்று பிறந்தார். 

12ம் வகுப்பு வரை காயல்பட்டினம் முஹிய்யத்தீன் மெட்ரிக்குலேஷன் மேல்நிலைப்பள்ளியில் படித்தார். சென்னை புதுக்கல்லூரியில் பி.எஸ்.சி.(வேதியியல்) படித்தார்.

முஸ்லிம் லீக் குடும்பத்தில் பிறந்த இவர் 1986ஆம் ஆண்டு இந்திய யூனியன் முஸ்லிம் லீகில் உறுப்பினரானார். 1990ஆம் ஆண்டு சென்னை பெரியமேடு கிளையில் செயலாளர், சென்னையில் மாணவர்களை ஒன்று திரட்டி ‘மாணவர் பேரவை’யை தமிழகத்தில் துவங்கி அதன் மாநில அமைப்பாளராக தேர்வு செய்யப்பட்டார். தொடர்ந்து 1994ஆம் ஆண்டு முஸ்லிம் இளைஞர் லீகின் தேசிய செயல்பாட்டு குழு உறுப்பினர். 2008ஆம் ஆண்டில் மாநில தலைமை நிலைய செயலாளராகவும், 11.07.2009 முதல் மாநில பொதுச்செயலாளராக பணியாற்றி வருகின்றார். மணிச்சுடர் தமிழ் நாளிதழின் நிர்வாக இயக்குனர் மற்றும் வெளியீட்டாளராக 06.11.2009 முதல் பணியாற்றி வருகின்றார். 

2016 ஆம் ஆண்டு நடைபெற்ற சட்ட மன்ற தேர்தலில் திருநெல்வேலி மாவட்டம் கடையநல்லூர் சட்டமன்றத் தொகுதியில் இந்திய யூனியன் முஸ்லிம் லீக் கட்சியின் சார்பாக திராவிட முன்னேற்ற கழக கூட்டனியில் போட்டியிட்டு வெற்றி பெற்றார்.


</doc>
<doc id="426188" url="https://ta.wikipedia.org/wiki?curid=426188" title="சக்கரக்கட்டி">
சக்கரக்கட்டி

சக்கரக்கட்டி திரைப்படம் 2008 ஆம் ஆண்டு வெளிவந்த தமிழ் திரைப்படமாகும். இயக்குனர் கலாபிரபு இயக்கத்தில், கலைப்புலி எஸ்.தாணு தயாாிப்பில் வெளிவந்த இந்த திரைப்படத்தில் சாந்தனு பாக்யராஜ், இஷிடா சர்மா, வேதிகா, ஆகியோர் முக்கிய கதாபாத்திரத்தில் நடித்துள்ளனர். இத்திரைப்படத்திற்கு ஏ.ஆா்.ரகுமான் இசையமைத்துள்ளாா். இந்த படத்தில் இடம்பெறும் "டாக்ஸி டாக்ஸி" எனும் பாடல் மிகவும் பிரபலம் அடைந்தது. செப்டம்பர் 26, 2008, அன்று இப்படம் திரைக்கு வந்தது.



</doc>
<doc id="426200" url="https://ta.wikipedia.org/wiki?curid=426200" title="ராமசுவாமி கோயில், கும்பகோணம்">
ராமசுவாமி கோயில், கும்பகோணம்

ராமசுவாமி கோயில், இந்தியாவின் கும்பகோணம் பகுதியில் உள்ள விஷ்ணுவின் அவதாரமான ராமருக்கு அர்ப்பணிக்கப்பட்ட ஒரு இந்து கோவிலாகும்.

16 ம் நூற்றாண்டில் நாயக்கர் மன்னர்களால் கட்டப்பட்ட இந்த கோயில் அழகிய கட்டிடக்கலை அம்சங்களை கொண்டுள்ளது. நாயக்கர்களின் பிரதம மந்திரி கோவிந்த தீட்சிதர் கோவில் கட்டினார். அவர் தனது புதிய கோயிலுக்கும் பழைய சக்ரபனி கோவிலுக்கும் இடையில் ஒரு வர்த்தக நடைபாதை அமைத்தார்.

கோவில் சுவர்களில் சூழப்பட்ட ஒரு 3-வரிசைக் கோபுரம் உள்ளது. ஆலயத்தில் ராமர் தனது மனைவி சீதாவுடன் அமர்ந்த நிலையில் உள்ள ராமர் படத்தை கொண்டுள்ளது. மற்ற சித்திரங்கள் அவருடைய சகோதரர்களான லக்ஷ்மண, பாரத மற்றும் சத்ருகுணா ஆகியோரின் தோற்றம் மற்றும் ஹனுமான் வழிபாட்டு காட்சியில் உள்ளன. கோபுரத்திற்கு அருகிலுள்ள மண்டபத்தில் உள்ள அறுபது நான்கு தூண்கள், ராமாயணத்தின் பல்வேறு அத்தியாயங்களை சித்தரிக்கும் அழகிய சிறப்பம்சத்துடன் செதுக்கப்பட்டுள்ளன. ஒவ்வொரு தூணும் ஒரே கல்லில் இருந்து செதுக்கப்பட்டிருக்கிறது, மென்நயம் மிகவும் முக்கியமானது. ஹனுமான் கையெழுத்துப் பிரதிகள் வைத்திருப்பதாக சித்தரிக்கப்படுகையில், கோயிலில் ராமர் வியாகர்ணா முத்ராவுடன் சித்தரிக்கப்படுகிறார். விபீஷனாவின் முடிசூட்டு, சுகிரிவின் முடிசூட்டுதல், அகுலியாவை அவளது சாபத்திலிருந்து விடுவித்து, ஹனுமான் வீணையை வாசிப்பது போன்றவை பிற முக்கிய அம்சங்கள். இந்த கோயில் நாயக்கரின் கோயில்களின் வழக்கத்தை கொண்டுள்ளது.

9 செப்டம்பர் 2015, அன்று ராமசுவாமி கோயிலின் கும்பாபிஷேகம் நடைபெற்றது.

ஐந்து விஷ்ணு கோயில்கள் கும்பகோணத்தில் 12 ஆண்டுகளுக்கு ஒருமுறை நடக்கும் மஹாமஹம் பண்டிகையுடன் தொடர்பு கொண்டுள்ளன. அவை:




</doc>
<doc id="426201" url="https://ta.wikipedia.org/wiki?curid=426201" title="கோபுர வாசலிலே">
கோபுர வாசலிலே

கோபுர வாசலிலே (Gopura Vasalile) 1991 இல் வெளிவந்த ஒரு தமிழ்த் திரைப்படம். இப்படத்தை எழுதி இயக்கியவர் பிரியதர்சன். இது இவரது இயக்கத்தில் வெளிவந்த முதல் தமிழ்மொழி படமாகும். இதை மு. க. தமிழரசு தயாரித்துள்ளார். இப்படத்தில் கார்த்திக், பானுப்ரியா, சுசித்ரா , நாசர், ஜனகராஜ் , சார்லி, ஜீனியர் பாலையா, வி. கே. ராமசாமி , சுகுமாரி மற்றும் பூர்ணம் விஸ்வநாதன் முதலியோர் நடித்துள்ளனர். மோகன்லால் ஒரு பாடல் காட்சியில் நடித்துள்ளார். இப்படத்திற்கு இளையராஜா இசையமைத்துள்ளார்., பி. சி. ஸ்ரீராம் ஒளிப்பதிவு செய்துள்ளார்.இத்திரைப்படத்தின் சில காட்சிகள் மலையாள மொழியில் 1990ம் வருடம் வெளிவந்த "பாவம் பாவம் ராஜகுமாரன்" திரைப்படத்திலிருந்து எடுக்கப்பட்டிருக்கிறது. இது தமிழ் மொழியில் சோகம் இழையோடிய நகைச்சுவை படங்களுக்கு உதாரணமாக உள்ளது. "கோபுர வாசலிலே" திரைப்படம் பாக்ஸ் ஆபிஸில் நல்ல வரவேற்பை பெற்றதுடன், தமிழ் நாட்டில் உள்ள திரையரங்குகளில் 100 நாட்கள் வெற்றிகரமாக ஓடியது. 

மனோகர் கார்த்திக் உள்ளூரில் ஆசிரியராக இருக்கிறான். அவன் தனது நண்பர்கள் (நாசர்), ஜீனியர் பாலையா,மற்றும் சார்லி ஆகியோருடன் வாழ்ந்து வருகிறான். மனோகர் தன் காதலி கஸ்தூரியை சுசித்ரா மகிழுந்து விபத்தில் பறிகொடுத்ததால் மிகுந்த சோகத்தில் இருக்கிறான். அவனது நண்பர்கள் ஊதாரித்தனமாக செலவு செய்துகொண்டு பிற பெண்களுடன் சுற்றித் திரிகின்றனர். அவ்வாறு களியாட்டங்களில் இருந்தபோது இராணுவ அதிகாரியின் (வி. கே. ராமசாமி ) மகளான கல்யாணியிடம் பானுப்ரியா தவறாக நடக்க முயற்சிக்கின்றனர். அதற்காக தண்டிக்கப்படுகின்றனர். மனோகர் நண்பர்களின் குணத்தைக் கண்டு அருவருப்படைந்து அவர்களைக் கண்டிக்கிறான். 

அதனால் நண்பர்கள் மனோகரை பழிவாங்க எண்ணுகிறார்கள். அவர்கள் வங்கியில் வேலை பார்க்கும் ஜனகராஜின் உதவியோடு பெயரில்லாமல் சில காதல் கடிதங்களை மனோகருக்கு அனுப்புகின்றனர். அதில் கல்யாணி மனோகர் மேல் காதல் கொண்டிருப்பதாக எழுதியிருந்தது. அக்கடிதங்களை உண்மை என்று மனோகர் நம்பியதனால் நண்பர்களது யுக்தி வெற்றியடைந்தது. 

இதற்கிடையில், சில நிகழ்ச்சிகளின் வாயிலாக மனோகரின் குணங்களை அறிந்து, அவனை திருமணம் செய்துகொள்ள விரும்பி, கல்யாணி தன் தந்தையின் உதவியை நாடுகிறாள். ஆனால் மனோகரது நண்பர்கள் கல்யாணி ஒரு வேசி என்று பொய்யான ஆதாரங்களைக் காட்டி அவனைத் தடுக்கின்றனர். மனோகரும் அவர்களது மோசடியை உண்மை என்று நினைத்து திருமண ஏற்பாடுகளை நிறுத்துகிறான்.

தனது வாழ்க்கையில் இரு முறை காதல் தோல்வி ஏற்பட்டதால் மனோகர் ஒரு உணவு விடுதியில் தற்கொலை செய்துகொள்ள முயல்கிறான். இதை அறிந்த அவனது நண்பர்கள் அவன் இறந்துவிட்டதாக நினைத்து போலீசாரிடமிருந்து தப்பிப்பதற்காக அந்த ஊரை விட்டு வெளியேறுகின்றனர். இறுதியில் மனோகர் காவல் துறையினரால் காப்பற்றப்பட்டு, கல்யாணியுடன் சேர்கிறான். பிறகு, தன் நண்பர்களை மன்னித்து, மலை மேல் கட்டியிருக்கும் தன் வீட்டிற்கு விருந்துண்ண அழைக்கிறான். 




</doc>
<doc id="426205" url="https://ta.wikipedia.org/wiki?curid=426205" title="விஜய் அசாரே கோப்பை">
விஜய் அசாரே கோப்பை

விஜய் அசாரே கோப்பை (The Vijay Hazare Trophy) ரஞ்சிக் கோப்பை ஒருநாள் போட்டி எனவும் அழைக்கப்படும் இந்தத் தொடரானது குறைந்த பட்ச ஓவர்களைக் கொண்டு விளையாடப்படும் ஒரு உள்ளூர்ப் போட்டித் தொடராகும். இதில் ரஞ்சிக் கோப்பையில் விளையாடும் அணிகள் இதில் விளையாடுகின்றன. இது 2002- 2003 ஆம் ஆண்டு முதலாக விளையாடப்பட்டு வருகிறது. விஜய் அசாரேவின் நினைவாக இந்தப் பெயர் வைக்கப்பட்டுள்ளது. 

இந்தத் தொடரில் தமிழகத் துடுப்பாட்ட அணி 5 முறை கோப்பை வென்று அதிகமுறை கோப்பை வென்றவர்கள் பட்டியலில் முதலிடம் பிடித்துள்ளது. 2018 -19 ஆம் ஆன்டிற்கான விஜய் அசாரே துடுப்பாட்டத் தொடரின் இறுதிப் போட்டியில் தில்லித் துடுப்பாட்ட அணியை வீழ்த்தி மும்பை அணி வாகையாளரானது. 


</doc>
