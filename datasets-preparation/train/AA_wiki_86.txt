<doc id="63425" url="https://ta.wikipedia.org/wiki?curid=63425" title="கோபாலகிருஷ்ண பாரதி">
கோபாலகிருஷ்ண பாரதி

கோபாலகிருஷ்ண பாரதி (1811 - 1881) இந்தியாவின் தமிழகத்திலுள்ள தஞ்சை மாவட்டத்தில் நரிமணம் என்னும் ஊரில் பிறந்தார். நந்தனார் சரித்திர கீர்த்தனை பாடியவர். அதுதவிர நீலகண்ட நாயனார் சரித்திரம், காரைக்காலம்மையார் சரித்திரம் ஆகிய நூற்களையும் படைத்தார். இறுதிவரை பிரமச்சாரியாக வாழ்ந்தார்.

தஞ்சாவூரில் நரிமணம் என்னும் ஊரில் பிறந்த இவர் தியாகராஜ சுவாமியின் சம காலத்தவர் ஆவார். பாரதியின் தந்தை ராமசுவாமி பாரதி ஒரு பாடகராய் இருந்தார். கோபாலகிருஷ்ணர் அத்வைதம், யோக சாத்திரம் போன்றவற்றை மாயவரத்தில் ஒரு குருவிடம் இருந்து கற்றார். உலக வாழ்க்கையில் இருந்து முற்றிலும் விடுபடாவிட்டாலும் தன்னளவில் இவர் ஒரு துறவியைப் போலவே வாழ்ந்தார். குடும்பப் பின்னணியும் இசையைச் சார்ந்தே இருந்து வந்ததால் சிறு வயதில் இருந்தே சங்கீதத்தால் ஈர்க்கப்பட்டார். தானே பாடல்களை இயற்றிப் பண்ணமைத்துப் பாடும் திறன் இயல்பாகவே இவருக்கு வந்தது. அவர் காலத்தில் இருந்த மற்ற இசைப் பாடகர்களின் கச்சேரிகளையும் அடிக்கடி கேட்டுத் தன் இசை அறிவை மேலும் மெருகேற்றிக்கொண்டார்.. 

அத்வைத சித்தாந்தத்தை ஒட்டியே இவர் பாடிய பல கிருதிகள் ஏனையோரால் பாடப்பட்டு இவர் காலத்திலேயே மிகவும் பிரபலம் அடைந்து வந்தது. பல பாடகர்கள் இவரிடம் வந்து தங்கள் தேவைக்கேற்றபடி கீர்த்தனைகளை இயற்றித் தரும்படிக் கேட்டுக் கொண்டு பாடுவதுண்டு. இவர் தன் பாடல்களில் கடைசியில் தன் பெயரான கோபாலகிருஷ்ணா வரும்படியாக இயற்றி வந்தார். இவர் இயற்றிய நந்தனார் சரித்திரம் ஒரு சங்கீத கதா காலட்சேபமாக இவர் காலத்திலும், அதற்கு அப்பால் இன்று வரையிலும் நிலை பெற்று இருக்கிறது.

நந்தனார் சரித்திரத்தைத் தன் காலத்திலேயே வெளியிட்டார் கோபாலகிருஷ்ண பாரதியார். ஆனால் அப்போது திரிசிரபுரம் மகாவித்வான் மீனாட்சி சுந்தரம் பிள்ளை இதில் உள்ள இலக்கணப் பிழைகளை மட்டுமல்லாது பொருள் குற்றம், கருத்தில் பிழை எனச் சொல்லி இந்த நந்தனார் சரித்திரத்திற்குப் பாயிரம் எழுதிக் கொடுக்க மறுத்து வந்தார். பின்னால் கோபாலகிருஷ்ண பாரதியார் நடையாக நடந்து, மீனாட்சி சுந்தரம் பிள்ளை அவர்களின் மனதைத் தன் இசையால் மாற்றி, பாயிரம் எழுதி வாங்கினார் என உ. வே. சாமிநாதையர் தன்னுடைய என் சரித்திரத்தில் குறிப்பிடுகிறார். பரத நாட்டியத்தில் புகழ் பெற்ற பாலசரஸ்வதி இவரின் குறிப்பிட்ட சில பாடல்களைத் தன் அபிநயத்திற்குப் பயன்படுத்திக் கொண்டார்.

நந்தனார் சரித்திரத்தை ஒட்டி மூன்று திரைப்படங்கள் அந்நாட்களில் எடுக்கப்பட்டன. எம். எம். தண்டபாணி தேசிகர் நந்தனாராக நடித்த நந்தனார் என்னும் திரைப்படம் 1942 ஆம் ஆண்டில் எடுக்கப்பட்டது. அப்போது விடுதலைப் போராட்ட நாட்களாகவும் இருந்த காரணத்தால் தீண்டாதவர் குலத்தில் பிறந்த நந்தனாரைக் கதாநாயகராய்ப் போட்டு எடுத்த இந்தப் படத்தை மகாத்மா காந்தி தன் சீடர்களுடன் பார்த்து மனம் உருகினார் என்று சொல்லப்படுகிறது.




</doc>
<doc id="63432" url="https://ta.wikipedia.org/wiki?curid=63432" title="ர. சு. நல்லபெருமாள்">
ர. சு. நல்லபெருமாள்

ர. சு. நல்லபெருமாள் (இறப்பு: ஏப்ரல் 20, 2011) ஒரு முதுபெரும் தமிழ் எழுத்தாளர். சிறந்த இலக்கியப் படைப்புகளுக்கான தமிழக அரசின் மற்றும் பல்வேறு விருதுகளை பெற்ற இவர் , அகிலன், நா. பார்த்தசாரதி, ஜெகசிற்பியன், ஜெயகாந்தன், வல்லிக்கண்ணன், தி. ஜானகிராமன், ல.ச. ராமாமிருதம் போன்ற எழுத்தாளர்களின் எழுத்து காலகட்டத்தை சேர்ந்தவர்.

ர. சு. நல்லபெருமாள் திருநெல்வேலி மாவட்டம் கடையம் வட்டம், ரவண சமுத்திரம் சுப்பையா பிள்ளை - சிவஞானம் தம்பதிகளுக்கு பிறந்தவர். வாழ்ந்தது பாளையங்கோட்டையில் (திருநெல்வேலி) இவர் பொருளியல், சட்டம் ஆகிய துறைகளில் பட்டம் பெற்றார். 15 வயதில் "வீண் வேதனை" என்ற சிறுகதை மூலமாக தமிழ் இலக்கிய உலகுக்கு அறிமுகமானார். இதே வயது காலகட்டத்தில் "இரு நண்பர்கள்" என்ற சிறுகதைக்கு கல்கியின் பாராட்டுகளுடனும் உந்துதலினாலும் எழுத்துலகில் பிரவேசமனார். ஆரம்ப காலம் தொட்டே சமூக அவலங்களைக் சாடினார். மானிட கலாச்சாரத்திலும், வாழ்வியல், அரசியல், பிரபஞ்சம், ஆன்மீகம் மற்றும் ஆன்மா குறித்த தத்துவ சிந்தனைகளிலும் இந்தியர்களுக்குச் சமமாக சிந்தித்தவர்களும் / சிந்திக்கவும் உலகில் வேறு யாரும் இல்லை என்பதில் ஆணித்தரமான கருத்து கொண்டவர் ர. சு. நல்லபெருமாள். அவருக்கு மனைவி பாப்பா, மகன்கள் பாலசுப்பிரமணியன், வெங்கடேஸ்வரன், மகள்கள் சிவஞானம், அலமேலுமங்கை ஆகியோர் உள்ளனர்.



விடுதலைப் போராட்ட நிகழ்ச்சிகள் மிகுந்த-தலைவர்களை இணைத்த, காந்தீயத்திற்குத் தலைமை தரும் அருமையது. அஹிம்சைக்கும் தீவிரவாதத்திற்க்கும் நடக்கும் போராட்டத்தை வெகு அழகாக சித்தரிக்கும் கதை. August 22nd, 1987 – Frontline இதழில், இலங்கை விடுதலை புலிகளின் தலைவர் வேலுப்பிள்ளை பிரபாகரன் கொடுத்த பேட்டியில், தன்னை ஒரு போராளியாக்கியது ர. சு. நல்லபெருமாள் எழுதிய கல்லுக்குள் ஈரம் நாவல் என்றும் அதைத் தான் ஐந்துமுறைப் படித்ததாகவும் கூறி உள்ளார். நடிகர் கமலஹாசனின் "ஹே ராம்" என்ற திரைப்படம் இந்தப் புதினத்தைத் தழுவித்தான் எடுக்கப்பட்டிருக்க வேண்டும் என்ற கூற்றும் நிலவுகிறது. கல்கி வெள்ளி விழா 2ம் பரிசு பெற்ற படைப்பு.


புத்தரின் தத்துவ தேடல், தத்துவ தர்க்கம் பற்றிய ஒரு கதையோட்டம். இந்திய சிந்தனைகளும், அரசியல் கோட்பாடுகளும், வாழ்க்கை முறையும் எப்படி கௌதமரை ஞானியாக உருவாக்கிற்று என்பதை விவரிக்கும் மிக அற்புதமான நாவல். இந்நூல் ஆசிரியரின் தத்துவ சிந்தனைகளையும், அரசியல் தாக்கங்களையும் பிரதிபலிக்கிறது என விமர்சகர்கள் விமர்சித்துள்ளார்கள்.


இடதுசாரிக் கொள்கை மோதல் இருப்பவனுக்கும் இல்லாதவனுக்குமிடையே வர்க்கப் போராட்டம், நேர்மைக்கும் சுயநலத்துக்கும் நடக்கும் போட்டி பற்றியது. கம்யூனிஸ்ட்களின் தலைமறைவு (underground activities) நடவடிக்கைகளை ஆராய்ந்து விவரிக்கும் நாவல். ராஜாஜி இந்த நாவலைப் பற்றி ஆசிரியரிடம் கூறியபோது, “ இம்மாதிரியான உண்மைகளை துணிந்து எழுதி மக்களுக்கு உணர்த்த வேண்டும். உன் துணிச்சலுக்கு என் வாழ்த்துக்கள்” என்று கூறினாராம். முதலில், போராட்டங்கள் என்னும் தலைப்பில் தான் இந்த நாவல் வெளியானது. பின்பு “குருஷேத்திரம்” என்று தலைப்பு மாற்றப்பட்டது. இந்த நாவல் ஹிந்தியிலும் மொழிபெயர்க்கப்பட்டு சுருச்சி சாஹித்ய என்னும் பதிப்பகத்தாரால் வெளியிடப்பட்டுள்ளது.


விஞ்ஞானத்தில் ஊன்றிய டாக்டர் ஒருவர், தெய்வீகத்தில் நம்பிக்கையுடைய உதவி டாக்டர்கள் பற்றியது. மேலும் காதல் என்பது வெறும் உடலோடு மட்டும் சம்பந்தப்பட்ட விஷயமில்லை என்பதை சித்தரிக்கும் நாவல். 

கஸ்தூரி சீனிவாசன் இலக்கிய அறக்கட்டளையின் பரிசு பெற்றது. மனிதனின் நம்பிக்கையின் தாக்கமும் வாழ்க்கையின் போக்கும் பற்றிய நாவல். தென் இந்திய கோயிலை மையமாகக் கொண்டு எழுதப்பட்ட நாவல். கோவில் நடை முறைகளைப் பற்றியும், ஆகம விதிகள் பற்றியும், அரசியல்வாதிகளால் கோவில்கள் சீரழிந்து இருப்பதையும் அற்புதமாகச் சாடி இருக்கும் கதை.


சட்ட இலக்கிய துறையில் திருட்டு வாழ்க்கை நடத்தும் சமூகப் போலிகளின் சாடல்.


இந்த நாவல் மிகுந்த எதிர்ப்பை சந்தித்தது. சாதி அடிப்படையில் படிப்பு, வேலை வாய்ப்பு என்று அரசியல் லாபத்திற்காக ஏற்படுத்தப்பட்ட விதிமுறையால் எப்படி ஒரு தகுதியானவன் தீவிரவாதியாகிறான் என்பதை விவரிக்கும் நாவல். இந்த நாவலைத் தடை செய்ய வேண்டும் என்று கூட முயற்சி நடந்தது. ஒவ்வொருவர் வாழ்விலும் சமுதாய, அரசியல் சூழலால் ஏற்படும் முட்டுக்கட்டைகள் எப்படி அவர்களை எரிமலைகளாக உருவாக்குகின்றன என்பதையும் சித்தரிக்கும் கதை அமைப்பு.


ஒரு வரலாற்று நாவல். 


மன உணர்வுகளைப் பல கோணங்களில் சித்தரிக்கும் நாவல். ராஜா சர் அண்ணாமலை செட்டியார் விருது பெற்ற நாவல்.


நம்பிக்கை ஒருவனை எந்த அளவிற்குப் பாதிக்கிறது என்னும் மனோ தத்துவத்தைத் திறம்பட விளக்கும் நாவல். மூட நம்பிக்கைகள் கூட மனிதனின் மன அமைதிக்குத் தேவைப்படுகிறது என்பதைச் சித்தரிக்கும் கதை அமைப்பு.


இந்திய தத்துவ ஞானங்களை எளிய முறையில் புரிந்து ரசிக்கும் படியாக அமைந்த புத்தகம். நாஸ்திக தத்துவத்தில் இருந்து சைவ சித்தாந்தம் வரை இந்திய தத்துவங்களை கேள்வி-பதில் முறையில் எழுதப்பட்ட நூல். அந்ததந்த தத்துவங்களை அருளிச் செய்த மகான்களிடமே நேரடியாக பேட்டி கண்டு தத்துவ விளக்கங்களைப் பெறுவது போல் எழுதப்பட்டுள்ளது. தமிழக அரசினால் சிறந்த நூலுக்கான முதல் பரிசினை 1982 பெற்றது. மிகுந்த வரவேற்பைப் பெற்ற நூல் 

பாமரனுக்கு உலக வரலாற்றை விளம்புவது. 


இந்திய வரலாற்று நூல். இந்திய சரித்திரத்தை அந்தந்த காலகட்டத்தில் உள்ளவர்களே நமக்கு நேரடியாக கதை சொல்லுவது போல ரசனையுடன் எழுதப்பட்ட நூல். இது போன்ற பாணியில் இந்திய சரித்திர நூல் இதுவரை தமிழில் எழுதப்படவில்லை


நமது இந்திய தத்துவ சிந்தனைகள் எவ்வாறு பரிணமித்தது என்பது பற்றியது. இந்தியாவில் அரசியல் சிந்தனை ஆதிகாலத்தில் எவ்வளவு ஆரோக்கியமாக இருந்தது என்பதை வர்ணிக்கும் நூல். இந்தியாவில் அரசர்கள் ஆட்சி செய்தாலும் உண்மையில் நாட்டையும், சமூகத்தையும் வழிநடத்தி சென்றவர்கள் அறிஞர்கள் தாம் என விவரிக்கும் அமைப்பு. இந்திய நாகரிகமும் கலாசாரமும் மூவாயிரம் ஆண்டுகளுக்கு முன்பே மிக உன்னத நிலையில் இருந்ததைச் சித்தரிக்கும் நூல்.


பாளையங்கோட்டையில் உள்ள காவல் நிலையத் தெருவில் வசித்துவந்த அவர் சில நாள்களாக உடல்நலம் குன்றியிருந்தார். 2011, ஏப்ரல் 20 புதன்கிழமை தனது 81வது அகவையில் காலமானார்..




</doc>
<doc id="63434" url="https://ta.wikipedia.org/wiki?curid=63434" title="இந்திய தொழில்நுட்பக் கழகம் மும்பை">
இந்திய தொழில்நுட்பக் கழகம் மும்பை

இந்திய தொழில்நுட்பக் கழகம், மும்பை (இ.தொ.க. மும்பை,"Indian Institute of Technology, Bombay, IITB") மும்பை நகரின் வடமத்திய பகுதியில் உள்ள பவாய் ஏரிக்கரையில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய அரசினால் தேசிய இன்றியமையா கழகமாக அங்கீகரிக்கப்பட்டுள்ளது. 1958ஆம் ஆண்டு யுனெஸ்கோ மற்றும் அப்போதைய சோவியத் அரசின் பண மற்றும் நுட்ப உதவியுடன் நிறுவப்பட்டது இ.தொ.க., மும்பை. இந்திய நாடாளுமன்றத்தின் ஆணையால் நிறுவப்பட்ட, மற்றும் நாட்டின் இன்றியமையாத கல்விக்கழகங்கள் என அறிவிக்கப்பட்ட, பொறியியல் மற்றும் நுட்பக்கல்வியில் சிறப்பான உயர்கல்வி நோக்கம் கொண்ட, பதினைந்து தன்னாட்சி வழங்கப்பட்ட தொழில்நுட்ப கழகங்களில் இரண்டாவதாக நிறுவப்பட்டது. இ.தொ.க., மும்பை 2000-ம் ஆண்டிற்கான அறிவியல் மற்றும் நுட்பத்தில் ஆசியாவின் மூன்றாவது சிறந்த கல்வி நிறுவனமாக தரவரிசைப் படுத்தப்பட்டுள்ளது.

இந்திய தொழில்நுட்பக் கழகங்களில் இரண்டாவதாக 1958 ஆண்டில் யுனெஸ்கோ அன்றைய சோவியத் நாட்டிலிருந்து உபகரணங்களையும் நுட்ப உதவியையும் கொடுக்க, இந்திய அரசு கட்டிடங்கள் மற்றும் பிற கட்டுமான செலவுகளையும் நடப்பு செலவுகளையும் மேற்கொள்ள இ.தொ.க., பம்பாய் உருவானது.

வளாகத்திற்காக மும்பையிலிருந்து 29 கி.மீ தொலைவில் உள்ள பவாய் பகுதியில் 550 ஏக்கர் நிலத்தை மாநில அரசு கொடுத்தது. கட்டிடங்கள் எழும்வரை சூலை 25 1958 அன்று வொர்லி பகுதியில் தற்காலிக இடமொன்றில் 100 மாணவர்களுடன் துவங்கியது. ஜவஹர்லால் நேரு மார்ச் 10 1959 அன்று புதுக்கட்டிடங்களுக்கு அடிக்கல் நாட்டினார். ஏறத்தாழ ஐம்பது ஆண்டுகள் கழித்து இ.தொ.க., மும்பை இந்திய அறிவியல் மற்றும் தொழில்நுட்ப வளர்ச்சிக்கு பலவழிகளில் சிறப்பான பங்களித்து வருகிறது. உலகின் தலைசிறந்த பொறியாளர்களையும், அறிவியலாளர்களையும் உருவாக்கியுள்ளது. இங்கு படித்த முன்னோர்கள் பல வகைகளில் தொழில் முனைவோர்களாக, மேலாளர்களாக, நுட்பவியலாளர்களாக, அறிவுரைஞர்களாக, ஆசிரியப் பெருந்தகைகளாக, அல்லது ஆய்வியலாளர்களாக வெற்றி காண்கின்றனர்.

இ.தொ.க., மும்பை, மும்பை புறநகர் பகுதியில் பவாய் மற்றும் விஃகார் ஏரிகளிடையே உள்ள வனப்பகுதியில் அமைந்துள்ளது. அருகாமையிலுள்ள புறநகர் தொடர்வண்டி நிலையங்கள் மத்திய வழித்தடத்தில் உள்ள கஞ்சூர்மார்க் மற்றும் விக்ரோலி ஆகும். ஜோகேஸ்வரி - விக்ரோலி இணைப்பு சாலை (JVLR) இதன் முதன்மை வாயில் வழியே செல்கிறது. வளாகம் கட்டிடத் தொகுதிகளாக அமைந்துள்ளது. கல்வித்தொகுதி முதன்மை கட்டிடம், துறை கட்டிடங்கள் மற்றும் அரங்கங்கள் ஆகியவற்றை உள்ளடக்கியது. மூன்று மாதங்கள் நீடிக்கும் பெருமழைக்காலத்தின் காரணமாக அனைத்து துறை கட்டிடங்களும் "முடிவில்லா வழித்தடம்" என செல்லப்பெயரிட்ட கூரைவேய்ந்த வழித்தடத்தால் இணைக்கப்பட்டுள்ளது. பட்டமளிப்பு அரங்கத்தின் பின்னே 1 முதல் 13 வரை எண்ணிட்ட விடுதிகள் அமைந்துள்ளன (எண் 10 மட்டும் கல்வித்தொகுதியருகில் உள்ளது).எண் 10 மற்றும் 11 மகளிருக்காக ஒதுக்கப்பட்டுள்ளது. 128 அறைகளே கொண்ட மிகச்சிறிய "டான்சா இல்லம்" தனியாக உள்ள திட்டப்பணியாளர்களுக்கு ஒதுக்கப்பட்டுள்ளது. "துளசி இல்லம்" மணமான ஆராய்வு மாணவர்களுக்கானது.

சஞ்சய் காந்தி தேசிய பூங்கா அண்மையில் உள்ளதால், வளாகம் மிகவும் தூய்மையாகவும் பசுமையாகவும் மும்பையின் மாசு சூழலில் ஓர் விலக்காகவும் உள்ளது. வனப்பகுதியானதால் வளாகத்தில் சிறுத்தைகளையும் ஏரியருகே முதலைகளையும் கண்டுள்ளனர்.

கழக வளாகத்தில் நீச்சல்குளம்; உதைப்பந்து, ஆக்கி மற்றும் கிரிக்கெட் விளையாட்டுத் திடல்கள்; டென்னிஸ், கூடைப்பந்து, ஸ்க்வாஷ் மற்றும் வாலிபால் விளையாட்டுக் களங்கள் உள்ளன. மாணவர்களின் பண்பாட்டு மற்றும் கல்விசாராச் செயல்களுக்கு மாணவர் செயல்பாட்டு மையம் (SAC) உள்ளது. தவிர இரண்டு உயர்நிலைப்பள்ளிகள், கேந்திரிய வித்யாலயா மற்றும் ஐஐடி கேம்பஸ் பள்ளி ஆகியன உள்ளன.

கலையும், பண்பாட்டு நிகழ்வுகளும் இ.தொ.க., மும்பை மாணவ வாழ்வின் சிறப்பு அங்கங்களாகும். ஆண்டுதோறும் விடுதிகளுக்கிடையே நடக்கும் கலைவிழா (PAF) மாணவர்களிடையே மிக விரும்பப்படுகிறது.

ஆண்டுதோறும் வெளிமாணவர்களும் பங்கெடுக்கும் கலைவிழா மூட் இன்டிகோ டிசம்பர் மாதம் நடக்கிறது. நான்கு நாட்கள் நடக்கும் இவ்விழாவில் போட்டிகளும், கண்காட்சிகளும், விளையாட்டுகளும், கலைநிகழ்ச்சிகளும் இடம் பெறும்.

அறிவியல் மற்றும் தொழில்நுட்ப விழா டெக்ஃபெஸ்ட் ஆண்டுதோறும் சனவரித் திங்கள் நடக்கிறது. 
இவை தவிர துறைசார்ந்த விழாக்களும் நடைபெறுகின்றன.

இக்கழகத்தில் 14 கல்வித்துறைகளும், 10 பல்துறை மையங்களும், 3 சிறப்பு கல்லூரிகளும், பல்வேறு பொறியியல் மற்றும் அறிவியல் துறைகளில் மேம்பட்ட ஆய்வு மையங்களும், ஆய்வுக்கூடங்களும் இருக்கின்றன.

இ.தொ.க., மும்பையில் உள்ள துறைகள்:


தவிர இ.தொ.க., மும்பையில் அமைந்துள்ள மூன்று சீர்மிகு பள்ளிகளாக இவை இயங்குகின்றன:



</doc>
<doc id="63436" url="https://ta.wikipedia.org/wiki?curid=63436" title="செயலாக்க நிறமியன்">
செயலாக்க நிறமியன்

செயலாக்க நிறமியன் (Euchoromatin) என்பது நிறமியனின் (chromosome) இரு வகையில் ஒரு பிரிவில் வருவது ஆகும். நிறப்புரியில் இசுடோன் (Histone) என்னும் புரதங்களால் ஒழுங்காக சுற்றி ஒரு கட்டமைக்கப்பட்ட அமைபிற்க்கே நிறமியன் எனப்பெயர். இசுடோனில் அர்சினைன், லைசின் போன்ற நேர்மின்மம் கொண்ட அமினோ அமிலங்கள் மிகையாக உள்ளதால் இவைகள் நேர்மின்மத்தை கொண்டுள்ளது. இதனால் எதிர்மின்மம் கொண்ட நிறப்புரியில் எளிதாக பிணையும் தன்மை கொண்டுள்ளது. இசுடோன் தளர்ந்த முறையில் கட்டமைக்கப்பட்ட முறைக்கு செயலாக்க நிறமியன் எனப்பெயர். இவைகளில் தான் பெரும்பாலான மாந்த மரபணுக்கள் இடம் பெற்றுள்ளன. இசுடோன் புரதத்தால் தளர்ந்த முறையில் சுருள் சுருளாக சுற்றப்பட்டு உள்ளதால், இப்பகுதியில் எப்பொழுதும் மரபணு வெளிபடுவதற்கு ஆயத்தமாக இருக்கும்.

இறுக்கமாக கட்டமைக்கப்பட்ட முறைக்கு செயலற்ற நிறமியன் (heterochromatin) எனப்பெயர். 

இவைகள் GTG பட்டைகள் (GTG banding) என்னும் முறையில் நுண்நோக்கியில் நோக்கும் போது, மெல்லிய நிறங்களில் தோற்றமளிக்கும்.

http://en.wikipedia.org/wiki/Euchromatin


</doc>
<doc id="63437" url="https://ta.wikipedia.org/wiki?curid=63437" title="மகாபாரத காலத்தில் வனவிலங்கு பாதுகாப்பு விழிப்புணர்வு">
மகாபாரத காலத்தில் வனவிலங்கு பாதுகாப்பு விழிப்புணர்வு

இந்தியத் தொன்மவியலில் இதிகாசங்கள் அவற்றுக்கும் முந்தைய வேதங்கள், அவற்றின் விளக்கங்களான உபநிடதங்கள் போன்றவற்றில் இருக்கின்ற சில செய்திகளும் கருத்துக்களும், இன்றைக்குப் பரபரப்பாகப் பேசப்படுகின்ற சுற்றுச் சூழல் சமநிலை பற்றிய பிரக்ஞை அந்தக் காலத்தில் இருந்திருக்கிறது என்று கோடிகாட்டுகின்றன.

உபநிடதங்களில் விளக்கப்படுகின்ற ஐந்து முக்கிய வேள்விகளில் (பஞ்ச மஹா யக்ஞம்), பூத யக்ஞம் ஒன்று.

பூஜை முதலானவை. இறைவனிடம் பெற்றதை இதன் மூலம் அவனுக்கே திருப்பிக் கொடுப்பது.
சாத்திரங்களைப் படித்தல், படித்ததைக் கற்பித்தல். குருவிடம் பெற்ற அறிவைச் சரியான வழியில் செலவிட்டு அதன் மூலம் திருப்பிக் கொடுத்தல்.
பெற்றோருக்கான கடமைகளைச் செய்தல் முன்னோர் பெருமையை நிலை நாட்டும் வண்ணம் வாழ்தல். இதன் மூலம் பெற்றோரும் முன்னோரும் நமக்கு அளித்த சிறப்புகளைத் திருப்பிக் கொடுத்தல்
சக மனிதர்களுக்கு உதவுதல். சமுதாயத்திடம் இருந்து நாம் பெற்றதை நம்முடைய நற்செயல்கள் பிரதிஉபகாரங்கள் மூலம் திருப்பிக் கொடுத்தல்.
பிற உயிரினங்களுக்கும் (பஞ்ச பூதங்களுக்கும்) இயற்கைக்கும் உதவுதல்.

இந்த ஐந்து வேள்விகளின் மூலம் நாம் பிற உயிர்களுடன், பிற மனிதர்களுடன், பெற்றோருடன், பெரியவர்களுடன், இயற்கை சக்திகளுடன் இயைந்து வாழ வேண்டிய ஒழுக்க முறை விளக்கப்பட்டுள்ளது.

பாண்டவர்களின் வனவாசத்தின் போது, அவர்கள் துன்பத்தில் இருப்பதைப் பார்த்து ரசிக்க வேண்டும் என்று எண்ணம் கொண்டான் துரியோதனன். அவர்கள் தங்கி இருக்கும் துவைத வனப் பகுதியில் இருக்கும் இடையர் சேரிகளில் உள்ள கால்நடைகளைக் கணக்கெடுத்து கண்காணித்து விட்டு வருவது என்கிற அரசப்பணியைக் காரணமாக்கி அங்கே சென்று வர திருதராஷ்டிரனிடம் அனுமதி வேண்டினான். இதற்கு திருதராஷ்டிரனின் அனுமதியும் ஆசியும் கிடைக்க, துரியோதனன், துச்சாதனன், கர்ணன், சகுனி உள்ளிட்ட குழுவினர் தம் சிறுபடை பட்டாளம், பரிவாரங்களுடன் அங்கே சென்று முதலில் இடையர் சேரி கால்நடைக் கணக்கெடுப்பு வேலைகளை முடித்தார்கள். பாண்டவர்கள் தங்கி இருக்கும் இடத்திற்கு அருகாமையில் இருந்த பொய்கை ஒன்றின் கரையில் அடுத்த கூடாரம் அமைத்துத் தங்கத் திட்டமிட்டார்கள்.

அதே இடத்தில் கந்தர்வர்களின் தலைவன் சித்திரசேனனும் தன் படைகளுடன் தங்கி இருந்தான். துரியோதனன் குழுவினர் அங்கே வருவதற்கு அவன் ஆட்சேபம் தெரிவித்தான்.

கோபம் கொண்ட துரியோதனன், சித்திரசேனன் படைப்பிரிவினருடன் போர் தொடங்கினான். கந்தர்வர் படை அந்த நேரத்தில் பெரிதாக இருந்தது. அதோடு சித்திரசேனன் பல மாய அஸ்திரங்கள் வைத்திருந்தான். கர்ணன் உள்ளிட்ட எல்லோரையும் துரத்தி விட்டு, துரியோதனனைக் கயிற்றில் கட்டித் தன் தேர்த் தட்டில் போட்டு விட்டான் சித்திரசேனன்.

துரியோதனன் துன்பத்தில் இருப்பதை அறிந்த தர்மன், தன் சகோதரர்களின் மறுதலிப்புகளையும் மீறி, அவனுக்கு உதவ சிதறி ஓடியிருந்த கௌரவர் படைகளை ஒன்று திரட்டி சித்திரசேனனுடன் போருக்குக் கிளம்பினான்.

தர்மனைப் பார்த்ததும் மனம் மாறிய சித்திரசேனன் துரியோதனனை மன்னித்து அவிழ்த்து விட்டான்.

தொடர்ந்து பாண்டவர்கள் அந்த வனப்பகுதியிலேயே வேட்டையாடிக் காலம் கழித்து வந்தனர். இது நிகழ்ந்து சில நாட்கள் கழித்து ஒருநாள் தர்மன் ஒரு கனவு கண்டான். அதில்,வனவிலங்குகள் ஒன்று சேர்ந்து வந்து, "நீங்கள் இங்கே தங்கி இருந்து வேட்டையாடியதாலும் உங்களை முன்னிட்டு நடந்த போர்ச் சேதங்களாலும் எங்கள் இனம் ஒட்டு மொத்தமாக அழிந்து விடும் அபாயம் ஏற்பட்டிருக்கிறது. இப்போதைக்கு இனவிருத்தி செய்து கொள்ளத் தேவையான எண்ணிக்கையினரே மிச்சமிருக்கிறோம். நீங்கள் இன்னும் கொஞ்ச காலம் இங்கே தொடர்ந்து இருந்தீர்கள் என்றால் எங்கள் இனவிருத்தி சாத்தியமில்லாமல் போவதோடு நாங்களும் ஒட்டு மொத்தமாக அழிந்து போவோம். அது உங்களுக்குச் சம்மதம் தானா?" என்று கேட்டுக் கதறின.

இந்தக் கதறலில் திடுக்கிட்டுக் கண்விழித்த தர்மன் சிந்திக்க ஆரம்பித்தான். சகோதரர்களிடம் சொல்லி உடனடியாக துவைத வனத்தினை விட்டு இடம் பெயர்ந்தான்.

இராஜாஜி எழுதிய "மகாபாரதம்"


</doc>
<doc id="63438" url="https://ta.wikipedia.org/wiki?curid=63438" title="செயலற்ற நிறமியன்">
செயலற்ற நிறமியன்

செயலற்ற நிறமியன் (heterochromatin) என்பது நிறமியனில் உள்ள ஒரு வகையாகும். இவைகளில் இசுடோன் புரதம் மிக இறுக்கமாக சுற்றி கட்டமைக்கப்பட்டு உள்ளதால், இவைகளால் மரபணுவை வெளிபடுத்த முடியாது.இக்கரணியத்தால் இவற்றிக்கு செயலற்ற நிறமியன் எனப்பெயர். GTG பட்டை (GTG banding) என்னும் முறையில் நுண்நோக்கியில் பார்த்தல், இவைகள் கறுத்த நிறத்தில் தோற்றமளிக்கும். நிறப்புரியில் அமைந்துள்ள சில வரிசைகள் (Satellite sequence), நடுப்புள்ளி என்னும் சென்றோமியர் போன்ற அமைப்புகள், இசுடோன் புறத்தால் மிக இறுக்கமாக சுற்றப்பட்டு இருக்கும். இதனால் இவைகள் மரபணுவை வெளிபடுத்த முடியாது.

மேலும் மரபணு வெளிப்படுத்தும் ஆற்றலை பொருந்து, இரு வகையாக பிரிக்கப்படும்.

நிறை செயலற்ற நிறமியன் (Constitutive heterochromatin) :

இவைகளால் மரபணுவை வெளிபடுத்த முடியாது.

குறை செயலற்ற நிறமியன் (Facultative heterochromatin):

இவைகளில் செயலூக்கிகளால் கட்டுபடுத்தப்பட்ட அமைப்பினால் மரபணு சில வேளைகளில் வெளிபடகூடும்.

http://en.wikipedia.org/wiki/Heterochromatin


</doc>
<doc id="63454" url="https://ta.wikipedia.org/wiki?curid=63454" title="இசுடோன்">
இசுடோன்

இசுடோன் அல்லது ஹிஸ்ட்டோன் (Histone) என்பது டி.என்.ஏயை சுருள் சுருளாகச் சுற்றி, நிறப்புரியாகக் கொண்டு வருவதற்கான, கட்டமைப்பு அலகுகளான நியூக்கிளியோசோம்களாக ஒழுங்குபடுத்தப் பயன்படும் ஒரு புரதம் ஆகும். இசுடோனால் ஒருங்கமைவு செய்து, ஒழுங்காக்கப்பட்டு, இறுக்கமாக கட்டமைக்கப்படும் டி.என்.ஏ. நிறமியன் எனப்பெயர் பெறும். நிறமியனில் இருக்கும் புரதங்களில் முதன்மையானது இந்த இசுட்டோன் ஆகும். இந்த நிறமியன்கள் செறிவாக்கப்பட்ட நிலையில் நிறப்புரிகள் எனப்படுகின்றன. 

டி.என்.ஏ யானது, மரபணு குறியீட்டுப் பகுதிகள், மரபணுவற்ற குறியீடல்லாத பகுதிகள், மற்றும் துணை வரிசைகள் (gene coding, non-coding sequence and satellite sequences) கொண்ட ஒரு நீண்ட மெல்லிய இழை அல்லது நூல் போன்ற அமைப்பாகும். மரபணுவற்றவைக்கு எவ்வித முக்கியத்துவம் இல்லை என முதலில் கருதப்பட்டது. பின் குறு ஆர்.என்.ஏ க்களின் கண்டுபிடிப்பால் அவைகளின் முக்கிய பணிகள் பற்றி அறியப்பட்டது. 

ஒவ்வொரு நிறப்புரியும் நீண்ட, ஒரு தனி டி.என்.ஏ இழையாலானது. நிறப்புரிகளில் உள்ள டி.என்.ஏக்களை, ஒரு மெல்லிய நூலாக பார்த்தோம் என்றால், அவைகள் மிக நீண்ட தொலைவில் செல்லும் தன்மை உடையன. ஒரு நூற்கட்டையில், நூல் இறுக்கமாகச் சுற்றப்பட்டு நூல்கண்டு உருவாதல்போல், இசுட்டோன்களை மையப்பகுதியாகக் கொண்டு, மிக இறுக்கமாக இந்த நீண்ட டி.என்.ஏ இழை சுற்றுவதால், உயிரணுக்களின் உள்ளிருக்கும், கருவின் உள்ளே இந்த நீண்ட இழைகளை உள்ளடக்கி வைக்க முடிகின்றது. எடுத்துக்காட்டாக, மனித டி.என்.ஏ யை எடுத்தால், அதன் நீளத்துக்கும், அகலத்துக்கும் உள்ள விகிதம் 10 மில்லியனுக்கு 1 ஆக உள்ளது. மனித உயிரணு ஒவ்வொன்றின் கருவிலும் கிட்டத்தட்ட 1.8 மீட்டர் நீளமான டி.என்.ஏ இழை உள்ளது. ஆனால் அது இசுட்டோன்களைச் சுற்றிக் கட்டமைக்கப்படும்போது, 90 மைக்ரோ மீட்டர்(0.09 மில்லி மீட்டர்) நிறமியன் ஆகின்றது. இது கலப்பிரிவு வகைகளில் ஒன்றான இழையுருப்பிரிவின்போது, இரட்டிப்பாகி, செறிவாக்கப்படும்போது, 120 மைக்ரோ மீட்டர் நிறப்புரியாக உருவாகின்றது.
இசுடோன் புரதத்தில் ஆர்ஜினின், லைசின் போன்ற நேர்மின்மம் கொண்ட அமினோ காடிகள் மிகையாக உள்ளதால், எளிதாக எதிர்மின்மம் கொண்ட டி.என்.ஏ. யுடன் பிணைகின்றன. மேலும் இப்புரதம் மரபணு வெளிப்பாட்டைக் கட்டுப்படுத்துகின்றது. இப்புரதம் மெய்க்கருவுயிரிகளில் ஒத்த (Homology) அமைப்பைக்களைக் கொண்டுள்ளது. இக்குறிப்பு படிவளர்ச்சியில் இப்புரதங்கள் ஒரு உயிரினத்தில் தோன்றியவை என உறுதிப்படுத்துகின்றன.

இசுடோன் ஆறு வகைகளை கொண்டுள்ளது (H1, H2A, H2B, H3, H4, and H5). இவை ஆறும் மேலும் இரு பெரும் பிரிவுகளாக பிரிக்கப்படுகின்றன.

௧. நடுவ இசுடோன் - core Histone- (H2A, H2B, H3 and H4 )

௨. இணைவி இசுடோன் - Linker Histone- ( H1 and H5 )

எட்டு நடுவ இசுடோன் மூலக்கூறுகளை, 146 இணை துகள்கள் (146bp) இறுக்கமாகச் சுற்றி அமையும். இவ்வாறு அமையும் அமைப்பு நியூக்கிளியோசோம் (nucleosome) எனப்படும். பின் இணைவி இசுடோன் வெளிப்பகுதியில் 50 இணை துகள்களுடன் (50bp) பிணைந்து ஒரு கட்டமைக்கப்பட்ட அமைப்பை ஏற்படுத்தும். இவ்வமைப்பிற்கு நிறமியன் எனப்பெயர். இவ்வாறு கட்டமைக்கப்பட்ட அமைப்பு முதனிலை அமைப்பு என்றழைக்கப்படுகிறது. இரண்டாம் நிலை அமைப்பில் நியூக்ளியோசோம் அமைப்புகள் சுருள் சுருள்களாக சுற்றி மேலும் இறுக்கப்பட்ட அமைப்பை உருவாக்குகின்றன. இறுதி நிலையில் முழு அளவில் சுற்றி இறுக்கப்பட்ட இறுக்கமான ஒருங்கமைவு காணப்படும்.

இசுடோன் உற்பத்திக்கு பின், அதனின் அமைப்புகளில் பல மாற்றங்கள் நடைபெறும். இவைகளுக்கு புரத பெயர்ப்பிற்கு பின்னான மாற்றங்கள் (Post-translation modifications) எனப்பெயர். இம் மாற்றங்கள் இசுடோனின் நிறமியனில் பிணையும் ஆற்றலை பாதிக்கவல்லன. மேலும் இசுடோனில் ஏற்படும் மெத்தைலேற்றம், இசுடோன் அசிட்டைல்லேற்றம், அசிட்டைல்நீக்கம் (அல்லது அசிட்டைவிலக்கம்), யூபிக்கியுட்டினேற்றம் ( methylation, acetylation, deacetylation, phosphorylation, ubiquitination) போன்ற மாற்றங்கள் நிறமியனில் பிணையும் தன்மையையும் பாதிப்பவையாகும். யூபிக்கியுட்டினேற்றம் என்பது புரத அழிவு நிகழ்வு ஆகும். அசிட்டைல்லேற்றம் என்பது மிகையான மரபணு வெளிபடுதலையும், அசிட்டைல்நீக்கம் என்னும் நிகழ்வு செயலற்ற நிறமியன் ஆகும் தன்மையைக் குறிக்கும். மேலும் பல புற்று நோய்களில் செயலற்ற நிறமியனை, செயலாக்க நிறமியனாக மாற்ற அசிட்டைல்நீக்கம் தடுப்பூட்டிகள் (Deacetylation inhibitors) என்னும் மருந்துகள் கொடுக்கப்படுகின்றன. மேலும் இம்மருந்துகள் மூளையில் காயங்களினால் ஏற்படும் பாதிப்புகளை குறைக்கவல்லன (எ.கா. வல்புரோயிக் காடி, சோடியம் பினைல் பியுட்டைரேட்டு (Valproic acid and Phenylbutyrate).

நிறப்புரி- Chromosome

நிறமியன்- chromatin

குறு ஆர்.என்.ஏ- micro RNA 

மரபணு பகுதிகள்- gene coding region 

மரபணு சாராப் பகுதி- gene non-coding region 

துணை வரிசைகள்- satellite sequences

நடுவ இசுடோன்- core Histone

இணைவி இசுடோன் - Linker Histone

மெத்தைலேற்றம்-methylation,

இசுடோன் அசிட்டைல்லேற்றம், அசிட்டைல் நீக்கம்- histone acetylation and deacetylation

யூபிக்கியுட்டினேற்றம் அல்லது புரத அழிவு குறியீடு- ubiquitination


</doc>
<doc id="63460" url="https://ta.wikipedia.org/wiki?curid=63460" title="ராசன் பி. தேவ்">
ராசன் பி. தேவ்

ராசன் பி. தேவ்(20 மே 1954 - 29, சூலை, 2009) கேரளா மாநிலத்தின் ஆலப்புழையில் 1951-ம் ஆண்டு பிறந்தார். கலைத்துறையில் ஈடுபாடு கொண்டு நாடக நடிகராக இருந்து 1980- திரையுலகில் நடிகராக அறிமுகமானார். மலையாள திரையுலகில் தனது நடிப்பாற்றலால் மிக முக்கிய வில்லன் கதாபாத்திரமாக வரத் தொடங்கினார். பல ஆண்டுகாலமாக திரைப்பட உலகில் தனக்கென தனியிடத்தை தக்கவைத்து வந்த ராசன் பி. தேவ், தமிழ், தெலுங்கு, மலையாளம், கன்னடம் என தென்னிந்திய மொழிகளில் 200-க்கும் மேற்பட்ட படங்களில் நடித்துள்ளார். இவர் சூரியன் திரைப்படம் மூலம் தமிழில் அறிமுகமானார். ஜென்டில்மேன், லவ் டுடே, பூமகள் ஊர்வலம், தாலி காத்த காளியம்மன், பெரிய இடத்து மாப்பிள்ளை உள்பட பல படங்களில் நடித்து, தமிழ் இரசிகர்களின் கவனத்தைப் பெற்றவர். சினிமாவில் பொதுவாக வில்லன்கள் முரட்டு ஆட்களாக இருப்பது வழக்கம். அந்த நிலையை மாற்றி, நகைச்சுவை மிகுந்த வில்லத்தனத்துடன் ரசிகர்களை வெகுவாக ஈர்த்தவர் ராசன் பி. தேவ்.

ஜூப்லி தியேட்டர் என்ற சொந்த நாடகக் குழுவையும் பல ஆண்டு காலமாக நடத்தி வந்தவர். 'காட்டுக்குதிரை' என்ற நாடகம் தான் இவரது கலையுலக வாழ்க்கையில் மிக முக்கியமாக கருதப்படுகிறது. இவர் கடைசியாக நடித்த படம் சமீபத்தில் கேரளாவின் வெற்றி படமான 'என் பட்டணத்தில் பூதம்' என்ற படமாகும். 

இவர் சூலை 29, 2009 அன்று காலை கொச்சியில் ஈரல் பாதிக்கப்பட்டு காலமானார்.



</doc>
<doc id="63461" url="https://ta.wikipedia.org/wiki?curid=63461" title="காயத்திரி தேவி">
காயத்திரி தேவி

காயத்திரி தேவி ("Gayatri Devi", மே 23 1920 - ஜூலை 29 2009), ஜெய்ப்பூரின் இராசமாதா என்றும் "மகாராணி காயத்ரி தேவி" என்றும் அழைக்கப்பட்டவர். மேற்கு வங்காளம், கூச் பெகர் மாவட்டத்தின் தலைநகரான கூச் பெகர் என்ற ஊரில் இளவரசியாகப் பிறந்தார். ஜெய்ப்பூரின் மகாராசா இரண்டாம் சவைமான் சிங் என்பவரை மணந்ததன் மூலம், 1939 முதல் (அரசியலமைப்புச் சட்ட மாறுதல்கள் மூலம் அரச பதவிகள் ஒழிக்கப்பட்ட) 1971 வரை ஜெய்ப்பூரின் மூன்றாவது மகாராணியாகத் திகழ்ந்தார்.

தன் இளவயதுகளில் அழகுப் பதுமையாகவும் அங்கீகாரம் பெற்றிருந்தார். சுவிட்சர்லாந்தில் உயர்கல்வி கற்றார். குதிரையேற்றத்தில் தேர்ச்சி பெற்றார். அதன்பிறகு இந்தியாவின் வெற்றிகரமான அரசியல்வாதியானார். தன்னுடைய தொண்ணூறாவது வயதில் ஜெய்ப்பூரில் இறந்தார்.

காயத்ரி தேவி, மேற்கு வங்காளம், கூச் பெஹர் மாவட்டத்தின் தலைநகரான கூச் பெஹர் என்கிற ஊரில் 1920 ஆம் ஆண்டு மே மாதம் 23-ஆம் நாள், மகாராஜா ஜித்தேந்திர நாராயணன் - மகாராணி இந்திரா தேவி தம்பதிகளின் இளவரசியாகப் பிறந்தார்.

கோல்கத்தாவில் சாந்தினிகேதனிலும், சுவிட்சர்லாந்தில் லாஸேன் நகரிலும், அதனைத் தொடர்ந்து லண்டன் ஸ்கூல் ஆஃப் செக்ரட்டரிஸிலும் கல்விகற்றார். 1940-ஆம் ஆண்டு மே மாதம் 9-ஆம் நாள் ஜெய்ப்பூர் மகாராஜா இரண்டாம் சவாய் மான்சிங் என்பவருக்கு மூன்றாம் தாரமாக வாழ்க்கைப்பட்டார்.

குதிரையேற்றம், அழகுக்கலை, பெண்கல்வி, கைவினைக் கலை போன்ற பல்வேறு துறைகளில் திறமையும் ஆர்வமும் கொண்டவராகத் திகழ்ந்தார். வோக் பத்திரிக்கை உலகின் மிக அழகிய பெண்கள் பத்துப் பேரில் இவரையும் ஒருவராகத் தேர்ந்தெடுத்திருந்தது குறிப்பிடத் தக்கது. ஜெய்ப்பூரில் பெண்களின் கல்விக்காக “காயத்ரி தேவி பப்ளிக் ஸ்கூல்” ஆரம்பித்து நடத்தி வந்தார். ஜெய்ப்பூரின் கைவினைக் கலையான நீலக் களிமண் குயவுத் தொழில் மேம்பாட்டுக்கு உதவி செய்தார்.

இந்தியா சுதந்திரம் அடைந்த பிறகு அரசாட்சிகள் முடிவுக்கு வந்து மக்களாட்சி மாண்புறத் தொடங்கியதும் இவர் ஒதுங்கிக் கொள்ளவில்லை. மக்களின் ஆதரவு பெற்ற பாராளுமன்ற உறுப்பினராக 1962 தேர்தலில் ‘கின்னஸ் சாதனை’ ஓட்டுக்களுடன் தேர்ந்தெடுக்கப்பட்டார். அதே தொகுதியில் 1967 மற்றும் 1971 ஆண்டுகளிலும் தேர்ந்தெடுக்கப்பட்டார். ராஜாஜியின் சுதந்திராக்கட்சி ராஜஸ்தானில் காலூன்றி வளர இவர் ஒரு முக்கியக் காரணம். காங்கிரஸையும் இந்திராகாந்தியையும் எதிர்த்து அரசியல் நடத்தினார். நெருக்கடிநிலையை எதிர்த்த காரணத்துக்காகக் கைது செய்யப்பட்டார். இவர் மீது வரி ஏய்ப்பு மற்றும் அந்நியச் செலாவணி மோசடிக் குற்றங்கள் சாட்டப்பட்டு திகார் சிறையில் ஐந்து மாதம் அடைக்கப்பட்டார். அதன்பிறகு தீவிர அரசியலில் இருந்து ஓய்வு பெற்றார்.

1976-ல் இவருடைய சுயசரிதை (A Princess Remember) வெளியிடப்பட்டது. ஃப்ராங்கோயிஸ் லெவி இயக்கிய Memoirs of a Hindu Princess என்கிற திரைப்படம் இவரை மையமாகக் கொண்டது.

1999-ல் பாராளுமன்றத் தேர்தலின் போது இவருடைய பிறந்த மண்ணான கூச் பெஹர் தொகுதியை இவருக்குத் தந்து வேட்பாளராக அறிவிக்க திரிணமுல் காங்கிரஸ் கட்சி தயாராக இருந்தது. இவர் அந்த வாய்ப்பினை மறுத்து விட்டார்.

ஆனால் பொதுக் காரணங்களுக்காகப் போராடும் மன உறுதியை இழந்தாரில்லை. தன்னுடைய 89-ஆவது வயதில் (2008) ஜெய்ப்பூர் நகரில் அனுமதியற்ற ஆக்ரமிப்புகள் அதிகரித்து வருவதைக் கண்டித்து நடைபெற்ற போராட்டத்தில் பங்கேற்றிருக்கிறார்.

பெற்றோர் வழியிலும் திருமண உறவின் மூலமாகவும், ராஜபுதனம், பரோடா, ஜோத்பூர், திரிபுரா, தென்னிந்தியாவின் பித்தாபுரம், இஸ்ராடா, பாரியா, லூனாவாடா முதலிய அரசக்குடும்பங்களுடன் இவருக்கு நேரடியாகவோ கிளை வழிகளிலோ குடும்ப உறவு இருந்தது.

இரைப்பை சார்ந்த பிரச்னையால் பாதிக்கப்பட்ட இவர் லண்டனில் கிங் எட்வர்ட்ஸ் மருத்துவமனையில் சிகிச்சை மேற்கொண்டிருந்தார். அங்கிருந்த தனிமை பிடிக்காமல் ஜெய்ப்பூர் திரும்பிய இவர் ஜூலை 17ஆம் நாள் சந்தோக்பாய் துர்லாபாய் நினைவு மருத்துவமனையில் சேர்ந்து சிகிச்சை பெற்று வந்தார். வேறுபல உபாதைகளும் தாக்க, சிகிச்சைபலன் இன்றி ஜூலை 29-ஆம் நாள் உயிர் நீத்தார். 
இவர் உலகின் பத்து தலைசிறந்த அழகிகளில் ஒருவராகத் தேர்ந்தெடுக்கப்பட்டிருந்தபோது இவருடன் அந்தப்பட்டியலில் இருந்த நடிகை லீலா நாயுடுவின் மரணமும் அதற்கு முந்தையநாள் தான் நிகழ்ந்திருந்தது. 
ஜெய்ப்பூரில் ஜால்மகால் என்கிற பகுதிக்கு அருகில் அரச குடும்பத்துப் பெண்கள் புதைக்கப்படும் இடத்தில் முந்தைய இரண்டு மகாராணிகளின் கல்லறைகளுக்கு அடுத்து இவருடைய கல்லறையும் அமைக்கப்பட உள்ளது. இறுதி ஊர்வலத்தில் ராஜஸ்தான் மாநில கவர்னர், முதல்வர் உள்ளிட்ட அரசு அதிகாரிகள் மற்றும் ஏராளமான அரச குடும்பத்தினர் கலந்து கொண்டனர்.



</doc>
<doc id="63466" url="https://ta.wikipedia.org/wiki?curid=63466" title="இந்திய தொழில்நுட்பக் கழகம் கரக்பூர்">
இந்திய தொழில்நுட்பக் கழகம் கரக்பூர்

இந்திய தொழில்நுட்பக் கழகம் கரக்பூர் (இ.தொ.க. கரக்பூர்,"Indian Institute of Technology, Kharagpur, IIT KGP") 1951 ஆம் ஆண்டு இந்திய அரசினால் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய அரசினால் தேசிய இன்றியமையா கழகமாக அங்கீகரிக்கப்பட்டுள்ள இக்கழகம் பொறியியல் மற்றும் நுட்பக்கல்வியில் சிறப்பான உயர்கல்வி நோக்கம் கொண்ட, பதினைந்து தன்னாட்சி வழங்கப்பட்ட தொழில்நுட்ப கழகங்களில் முதலாவதாக நிறுவப்பட்டது. இ.தொ.க கரக்பூர் அறிவியல் மற்றும் நுட்பத்தில் தலைசிறந்த கல்வி நிறுவனமாக தரவரிசைப் படுத்தப்பட்டுள்ளது.
இந்திய தொழில்நுட்பக் கழகங்களில் முதலாவதான இக்கழகம் 1950 ஆம் ஆண்டில் கொல்கத்தா நகரின் எஸ்பிளனேட் கிழக்குபகுதியில் நிறுவப்பட்டது. ஆகஸ்ட் 1951 ஆம் ஆண்டு கொலகொத்தாவிலிருந்து 120 கி.மீ தொலைவில் உள்ள ஃகிஜிலி,கரக்பூருக்கு இடம் பெயர்ந்தது. 
வகுப்பு அறைகள்,சோதனைக்கூடங்கள் மற்றும் ஆட்சிப்பொறுப்புகள் அலுவலகம் ஆங்கிலேயர் அரசியல் கைதிகளை சிறைவைத்து சித்திரவதை செய்த ஃகிஜிலி தடுப்புக்காவல் முகாம் (தற்போது சஃகித் பவன்) இருந்த கட்டிடத்தில் இயங்கின. இக்கழகத்திற்கு இந்திய தொழில்நுட்பக் கழகம் "Indian Institute of Technology" என மௌலானா அபுல் கலாம் ஆசாத் பெயரிட்டார். இந்திய நாடாளுமன்றம் 15 செப்டம்பர் 1956 அன்று தேசிய சிறப்பு வாய்ந்த நிறுவனமாக சட்டம் இயற்றியது.




</doc>
<doc id="63474" url="https://ta.wikipedia.org/wiki?curid=63474" title="இந்திய தொழில்நுட்பக் கழகம் கான்பூர்">
இந்திய தொழில்நுட்பக் கழகம் கான்பூர்

இந்திய தொழில்நுட்பக் கழகம் கான்பூர் (இ.தொ.க. கான்பூர், "Indian Institute of Technology, Kanpur, IITK") இந்தியாவின் உத்திரப்பிரதேச மாநிலத்தின் தொழில் நகரமான கான்பூர் நகரில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய நாடாளுமன்ற சட்டத்தின் வாயிலாக 1959ஆம் ஆண்டு நிறுவப்பட்ட இக்கழகம் இந்திய அரசினால் தேசிய இன்றியமையா கழகமாக அங்கீகரிக்கப்பட்டுள்ளது.திசம்பர் 1959இல் கான்பூரில் ஃகார்ட்கோர்ட் பட்லர் டெக்னாலஜிகல் இன்ஸ்ட்டிடியூட்டின் உணவக கட்டிடத்தில் துவங்கியது.1963ஆம் ஆண்டில் தற்போதைய முதன்மை இணைப்புச் சாலையில் உள்ள இருப்பிடத்திற்கு இடம் பெயர்ந்தது. தனது முதல் பத்து ஆண்டுகளுக்கு கான்பூர் இந்திய-அமெரிக்க திட்டத்தின் கீழ் ஒன்பது அமெரிக்கப் பலகலைக்கழகங்களின் குழுமம் - எம்.ஐ.டி, கலிஃபோர்னியா பல்கலைக்கழகம்,பெர்க்லே,கலிஃபோர்னியா தொழில்நுட்பக் கழகம், பிரின்ஸ்டன் பல்கலைக்கழகம், கார்னெஜி தொழில்நுட்பக் கழகம், மிச்சிகன் பல்கலைக்கழகம், ஓஃகியோ பல்கலைக்கழகம், கேஸ் வெஸ்டர்ன் தொழில்நுட்பக் கழகம் மற்றும் பர்டியூ பல்கலைக்கழகம், ஆய்வுக்கூடங்களை அமைக்கவும் பாடதிட்டங்களை வகுக்கவும் துணை நின்றன. பொருளாதார அறிஞர் ஜான் கென்னத் கால்பிரைத்தின் வழிகாட்டலில் கணினி அறிவியலில் கல்வித்திட்டம் கொணர்ந்த முதல் இந்திய பல்கலைக்கழகம் கான்பூர் இ.தொ.கவாகும்.அமெரிக்க பல்கலைக்கழகங்களிலிலேயே புதுமையாக இருந்த ஐபிஎம் 1620 கணிப்பொறி இங்கு 1963 ஆகஸ்ட்டில் நிறுவப்பட்டு 1971 ஆண்டிலிருந்து கணினி பொறியியல் கல்வியில் தனியான முதுகலை மற்றும் முனைவர் பாடதிட்டங்கள் அளிக்கப்படுகிறது.




</doc>
<doc id="63486" url="https://ta.wikipedia.org/wiki?curid=63486" title="இந்தியக் காட்டெருது">
இந்தியக் காட்டெருது

இந்தியக் காட்டெருது ( gaur () எனப்படுவது இந்தியக் காடுகளில் காணப்படும் ஓர் ஆவினம். இது மாடு இனங்களிலேயே மிகப்பெரிய உடலளவைக் கொண்டது ஆகும். இவ்விலங்கு கடமா, காட்டுப்பசு, காட்டா, மரை, கட்டேணி, காட்டுபோத்து, ஆமா என்று பல பெயர்களில் அறியப்பட்டுள்ளது. தென்கிழக்கு ஆசியப் பகுதியில் கடமாவில் நான்கு வகையான உள்சிற்றினங்கள் இருப்பதாக அறியப்பட்டுள்ளது. கடமாவின் மூதாதைய இனம் ஆசியக் கண்டத்தில் சுமார் 20 மில்லியன் வருடங்களுக்கு முன்பு தோன்றியதாக அறியப்பட்டுள்ளது. இது பீகாரின் மாநில விலங்காகும்.


கடமா தென்னிந்தியாவின் மிகப்பெரிய ஆவினம். பெரும்பாலான விலங்குகளில் ஆண் விலங்குகள் பெரியதாய் அழகாய் இருப்பதைப் போன்று கடமா எருதுகள் பசுக்களைக் காட்டிலும் உடலமைப்பில் பெரியவை. வயதுவந்த எருது சுமார் 600 முதல் 1000 கிலோ எடையும் 1.6 முதல் 1.9 மீட்டர் உயரமும் இருக்கும். பசுக்கள் எடையளவில், ஆணின் எடையில் நான்கில் ஒரு பங்கே இருக்கும். இருபால் விலங்குகளின் வால் நீளம் அண்ணளவாக (ஏறக்குறைய) 70 முதல் 100 செ.மீ வரை இருக்கும். இது வயதையும் உடலையும் பொறுத்து மாறுபடும். இவ்விலங்குகளின் உடல் மேற்தோல் அடர்த்தியான பளுப்பு நிறமயிர்களால் ஆனது. தேக்கு மரக்காடுகளிலும் இலையுதிர் காடுகளிலும் வாழும் கடமாக்கள் கூடுதலாக அடர்நிறத்தில் இருக்கின்றன. ஆண் விலங்குகளின் அசைதாடை கீழ்க் கடைவாயிலிருந்து முன்னங்கால்கள் வரை நீண்டு இருக்கும். பசுக்களுக்கு நான்கு காம்புகள் இருக்கின்றன. எருதுகளின் முதுகுப்பகுதில் உள்ள திமில்கள் பசுக்களைவிடப் பெரியதாக இருக்கும். இருபால் விலங்குகளுக்கும் அகன்ற கொம்புகள் உண்டு. கொம்புகளின் அடித்தளம் மஞ்சள் நிறமாகவும் கூர்மையான கொம்பு முனைகள் கருப்பு நிறத்திலும் காணப்படும். அதிக அளவாக கொம்புகள் சுமார் 80 செ.மீ நீளம் வரை வளரும்.

இவ்விலங்குகள் புல்வெளிகள் நிறைந்த தேக்குமரக்காடுகளிலும், இலையுதிர் ஈரக்காடுகள், மூங்கிற்காடுகள், இலையுதிர் உலர்காடுகள், மழைக்காடுகள் முதலிய வெப்பமண்டலக் காடுகளிலும் தேயிலைத்தோட்டங்களுக்கு அருகாமையிலும் வாழ்பவையாகும். வங்கதேசம், பூட்டான், கம்போடியா, சீனா, இந்தியா, தைவான், மலேசியா, மியான்மர், நேப்பாளம், தாய்லாந்து, வியட்னாம் போன்ற நாடுகளில் இவ்விலங்கு வாழ்ந்து வருகிறது. கடமாவின் நான்கு உள்சிற்றினங்களும் அவற்றின் பரவலும் கீழ்காணும் சட்டத்தில் (அட்டவணை) கொடுக்கப்பட்டுள்ளது.

கடமா ஒரு பகலாடும் விலங்காகும். இவை காலையிலும் மாலையிலும் மிகவும் சுறுசுறுப்புடன் இரை தேடும். வெயில் நிறைந்த பகல் நேரங்களைப் பெரும்பாலும் மரநிழலில் ஓய்வெடுத்துக் கழிக்கும். தற்சமயம் இவ்விலங்கு வாழும் காடுகளில் மனிதர்களால் ஏற்படும் தொல்லைகளைத் தவிர்ப்பதற்கு இரவு நேரங்களில் இரை தேடுகின்றது. இவ்விலங்கின் இருப்புக்கு நீர் இன்றியமையாததாக இருந்தாலும் நீர் எருமைகளைப் போல இவை நீரில் புரளுவதில்லை. கடமா மந்தைகளில் 2 முதல் 40 மாடுகள் வரை இருக்கும். ஒரு மந்தையை மூத்த பெண் கடமா ஒன்று தலைமையேற்று நடத்திச் செல்லும். மந்தையின் ஒரு விலங்கு எச்சரிப்பு ஒலி எழுப்பினால் அனைத்து விலங்குகளும் காட்டுக்குள் ஓடி மறைந்துவிடும்.

இனப்பெருக்க காலத்தில் எருதுகள் மந்தைகளில் இருந்து விலகி தனித்து புணர்வதற்காக பசுக்களைத் தேடிச்செல்லும். பெரும்பாலும் பெரிய உடலைக் கொண்ட எருதையே பசுக்கள் இனப்பெருக்கம் செய்யத் தேர்ந்தெடுக்கின்றன. புணரும்போது எருதுகள் ஒரு தனி மாதிரியான ஒலியை எழுப்புகின்றன. அவ்வொலி சுமார் 1.6 கி.மீ தொலைவு வரை கேட்கக்கூடியதாக இருக்கும்.

இவை புல், செடிகள் மற்றும் பழங்களை உணவாக உட்கொள்ளும். இவற்றின் இயற்கை எதிரிகள் புலி, சிறுத்தை, செந்நாய் போன்ற கொண்றுண்ணிகள் ஆகும்.

கடமாவின் சூல்கொள்ளல் காலம் சுமார் 275 நாட்கள் ஆகும். தாய் கடமா பெரும்பாலும் ஒரு கன்றையோ, மிக அரிதாக இரண்டு கன்றுகளையோ ஈன்றெடுக்கும். கன்று ஏழு முதல் ஒன்பது மாதங்கள் வரை தாயின் அரவணைப்பில் இருக்கும். இரண்டு அல்லது மூன்று வயதாகும் போது இளங்கன்றுகள் இனப்பெருக்க முதிர்ச்சி அடைகின்றன. கடமாக்களின் வாழ்நாள் சுமார் 30 வயது வரை இருக்கலாம் எனக் கணக்கிடப்பட்டுள்ளது. ஆண்டு முழுவதும் இனப்பெருக்கம் நடந்தாலும், திசம்பர் முதல் சூன் வரையிலான காலத்திலேயே அதிக அளவிலான இனப்பெருக்கம் நடக்கிறது.

இந்திய வனவிலங்கு பாதுகாப்பு சட்டம் (1972) கடமாவை முதல் காப்பு அட்டவணையில் சேர்த்துள்ளது. பன்னாட்டு இயற்கை பாதுகாப்பு அமைப்பு கடமாவை அழிவாய்ப்பு உள்ள விலங்காக அறிவித்துள்ளது. இந்தியாவில் கடமா 15 மாநிலங்களில் 101 காப்பகங்களில் வாழ்கிறது. இந்தியாவின் மொத்த நிலப்பரப்பில் சுமார் 7.12 சதவீத நிலத்தில் கடமாவின் இயற்கை உயிர்த்தொகை உள்ளது. கடமாவின் வாழ்வுக்கு பெரும் அச்சுறுத்தலாக இருப்பவை வாழிடச் சீரழிப்பும் வேட்டையாடப்படுதலும் கால்நடைகளிடம் இருந்து பரவும் கோமாரி போன்ற நோய்களும் ஆகும்.

2001-ஆம் ஆண்டு அமெரிக்காவின் அயோவா மாகாணத்தின் சியாக்சு மையத்தில் உள்ள மரபியல் ஆய்வகத்தில் கடமாவின் கன்று ஒன்று படியெடுப்பு முறையில் ஒரு பசுவின் மூலம் ஈன்றெடுக்கப்பட்டது. ஆனால் அக்கன்று பிறந்து 48 மணிநேரத்தில் தீராத வயிற்றுப்போக்கால் உயிரிழந்தது.



</doc>
<doc id="63488" url="https://ta.wikipedia.org/wiki?curid=63488" title="சிறுநீர் பெய்யும் சிறுவன்">
சிறுநீர் பெய்யும் சிறுவன்

சிறுநீர் பெய்யும் சிறுவன் என்பது பெல்சிய நாட்டின் பிரசல்சு நகரில் உள்ள ஒரு புகழ்பெற்ற சிலை. ஆடையில்லாத நிலையில் சிறுவன் ஒருவன் சிறுநீர் கழிப்பது போன்ற ஒரு நீரூற்றினைக் கொண்ட சிறிய வெண்கலச் சிலை இது.

பின் வரும் கதை இச்சிலைக்கான காரணமாகக் கூறப்படுகிறது. இதைத் தவிர வேறு சில கதைகளும் உள்ளன. ஒரு வசதிமிக்க வணிகர் பிரசல்சு நகருக்கு தனது குடும்பத்துடன் வந்தார். அப்போது கடைத்தெருவில் அவரது இளைய மகன் காணாமல் போய்விட்டான். அச்செல்வர், தனது மகன் கிடைத்தால் அவன் கிடைக்கும் போது என்ன செய்து கொண்டிருந்தானோ அதைப்போலவே ஒரு சிலை வைப்பதாக வேண்டிக்கொண்டாராம். அவர் தனது மகனைக் கண்ட போது அவன் சிறுநீர் கழித்துக் கொண்டிருந்ததாகவும் அதனாலேயே அச்சிலையை அமைத்ததாகவும் கூறப்படுகிறது.


</doc>
<doc id="63490" url="https://ta.wikipedia.org/wiki?curid=63490" title="மெத்தைலேற்றம்">
மெத்தைலேற்றம்

மெத்தைலேற்றம் உயிரணுக்களின் மூலக்கூறுகளில் மெத்தில் குழுமம் (CH3 group) ஏற்றம் பெரும்
நிகழ்வு ஆகும். இந்நிகழ்வு பல நொதிகளால் நடைபெறுகின்றன. மேலும் இவைகள் மரபணு ஒருங்கவைவுகளிலும், புரத செயலாக்கத்தின் ஒருங்கமைப்புகளிலும் (regulation of gene expression and protein function) முக்கிய பங்காற்றுகிறது. மெத்தை டிரன்சுபெரசு செய்முறை (Methyl transferase assay) என்னும் முறையில் இவைகளை கண்டறியலாம். டி.என்.ஏ மற்றும் புரதங்களில் நடைபெறும் மெத்தைலேற்றம் நிகழ்வை எபிமரபியல் மாற்றம் எனப்பெயர்.
இந்நிகழ்வில் டி.என்.ஏ க்களின் சைட்டோசின் மற்றும் குவானின் துகள்களில் மாற்றங்கள் ஏற்படும். மெத்தைலேற்றம் முடிந்தவுடன் இவைகளை 5-மெத்தைசைட்டோசின் எனப்படும். விலங்கு உயிரணுக்களில் பல நொதிகள் டி.என்.ஏ மெத்தைலேற்றம்த்தில் பங்குபெருகின்றன. இந் நொதிகளை டி.என்.ஏமெத்தைடிரன்சுபெரசு (DNA methyltransferase) எனப்படும்.

டி.என்.ஏ மெத்தை டிரன்சுபெரசு 1

டி.என்.ஏ மெத்தைடிரன்சுபெரசு 2

டி.என்.ஏ மெத்தைடிரன்சுபெரசு 3a

டி.என்.ஏ மெத்தைடிரன்சுபெரசு 3b என பல நொதிகள் இவ் நிகழ்வில் ஈடுபடுகின்றன.

சில வேளைகளில் மரபணு தொடரிகளில் ஏற்படும் மெத்தைலேற்றத்தால் மரபணு வெளிப்படுவது தடுக்கப்படும். இந்நிகழ்வு டி.என்.ஏ அளவில் முடிவடைவதால் இதற்க்கு டிரன்சுக்ரிப்சனல் மரபணு ஒடுத்தல் ( transcriptional gene silencing) எனப்பெயர். 

பயிர்களில் தீ நுண்மங்கள் உள் வரும்போது அவற்றின் இழை வரிசைகளில் (தீ நுண்மங்கள்) ஏற்படும் மெத்தைலேற்றத்தால் தீ நுண்மங்களின் பல்கி பெருகும் தன்மை கட்டுப்படுத்தப்படும். இதனை தவிர்ப்பதற்க்காக தீ நுண்மங்களில் சில மரபணுக்கள் பயிரின் மெத்தைலேற்றத்தில் ஈடுபடும் மரபணுக்களில் சேர்ந்து அவைகளின் பணிகளை தடுக்க வல்லன. எ.கா. " தக்காளி தங்க மொசைக் நுண்மத்தின்" சி 2 மற்றும் பீட் சுருட்டு தீ நுண்மத்தின் சி 2 (Bisaro 2007). இவைகள் அடினோசின் கைனேசு (Adenosine Kinase) என்னும் நொதி புரதத்துடன் இணைந்து அடினோசின் கைனேசு செயல்கள் தடுக்கப்படுவதால் மெத்தைலேற்றம் நிறுத்தப்படுகின்றன.

இவைகள் பொதுவாக அர்சினைன், லைசின் போன்ற அமினோ காடிகளில் நடைபெறும். இந்நிகழ்வை புரத உற்பத்தி பின் மாற்றங்கள் (post-translational modification) எனப்பெயர். பெப்டிடைல்அர்சினைன் மெத்தைடிரன்சுபெரசு,பெப்டிடைல்லைசின் மெத்தை
டிரன்சுபெரசு,(peptidylarginine methyltransferases (PRMTs), lysine methyltransferases) என்னும் நொதிகள் இவ்வினையில் ஈடுபடுகின்றன.

பெரும்பாலான கட்டுள்ள (வரையறுக்கப்பட்ட) நொதியங்கள் பக்டேரியாவில் இருந்து பிரிந்து எடுக்கப்படுகின்றன.இந் நொதிகள் ஒரு குறிபிட்ட டி.என்.ஏ வரிசையில் (ஈரிழை ஒத்த வரிசை, palindromic sequence) பிணைந்து டி.என்.ஏ க்களை வெட்டுகின்றன. இப்படியாக வெட்டும் நொதிகள் ஏன் தன்னுள் (பக்டேரியா ) உள்ள டி.என்.ஏ க்களை வெட்டமால் இருக்கிறது என வினா எழுகிறது அல்லவா?. பக்டேரியாக்களில் டி.என்.ஏ வரிசையில் மெத்தைலேற்றம் நடைபெறுவதால் தன்னுடைய டி.என்.ஏ க்களை வெட்ட முடிவதில்லை. மேலும் உள்-நுழையும் தீ நுண்மங்களை வெட்டி களைவதற்கு நொதியம் பயன்படுகிறது. ஆகையால் மெத்தைலேற்றம் பக்டேரியாவில் பாதுகாப்பு அரணாக உள்ளது.

இவ்வளவு பாதுகாப்பு இருந்தும், தீ நுண்மங்கள் பல்கி பெருகுவதற்கு கரணியம் தீ நுண்மங்களில் விரைவான செயல்பாடுகள் தான். 
D.M. Bisaro, Silencing suppression by geminivirus proteins, Virology 344 (2006), pp. 158–168.


</doc>
<doc id="63491" url="https://ta.wikipedia.org/wiki?curid=63491" title="பி. உன்னிகிருஷ்ணன்">
பி. உன்னிகிருஷ்ணன்

பி. உன்னிகிருஷ்ணன் ("P. Unnikrishnan", பிறப்பு: சூலை 9 1966) இந்தியாவின் தேசிய விருதுபெற்ற திரைப்படப் பின்னணிப் பாடகர். கருநாடக இசைப் பாடகரான இவரை திரையுலகிற்கு அழைத்து வந்தவர் ஏ. ஆர். ரகுமான் ஆவார். உன்னிகிருஷ்ணன் சூலை 9, 1966 ஆம் ஆண்டு கேரள மாநிலம் பாலக்காடு மாவட்டத்தில் திரு.ராதா கிருஷ்ணன், திருமதி.ஹரிணி ஆகியோருக்கு பிறந்தார். இவர் மலையாளத்தைத் தாய்மொழியாகக் கொண்டவர். 

இந்தியாவின் தேசிய விருதுபெற்ற திரைப்படப் பின்னணிப் பாடகர் மற்றும் கர்நாடக இசைப் பாடகர்
சென்னை ராமகிருஷ்ணா மிஷன் விவேகானந்தா கல்லூரியில் படித்து சென்னைப் பல்கலைக்கழகத்தின் இளங்கலை பட்டம் பெற்றார். 

அவர் 1987 ஆம் ஆண்டு முதல் 1994 ஆம் ஆண்டு வரை பாரிஸ் மிட்டாய் கம்பெனியில் ஒரு நிர்வாகியாக வேலை செய்து வந்தார். பின்னர் ஒரு தொழில்முறை பாடகர் ஆக வேண்டும் என்பதற்காக தனது வேலையைத் துறந்து இசைத்துறைக்கு வந்தார்.

தமிழ், தெலுங்கு, மலையாளம், கன்னடம், ஹிந்தி, என்று பல்வேறு மொழிகளில் ஆயிரக்கணக்கான பாடல்களை திரைப்படங்களில் பாடியுள்ளார்.
பக்தி இசையில் இவருக்கென்று ஒரு பெரிய வரவேற்பும் உள்ளது. 

”லஷ்மன் ஸ்ருதி” இசைக்குழுவின் சார்பாக ஒவ்வொரு ஆண்டும் சென்னை காமராஜர் அரங்கில் நடைபெறும் ”சென்னையில் திருவையாறு” இசை மற்றும் நாட்டிய விழாவில் தொடர்ந்து பதினோரு ஆண்டுகளாக பாடி வருகின்றார். 

உன்னி கிருஷ்ணன் பாடிய பிரபலமான பாடல்கள்:

1.என்னவளே அடி என்னவளே - காதலன்
2.உயிரும் நீயே - பவித்ரா
3.தென்மேற்கு பருவக்காற்று - கருத்தம்மா
4.மீனம்மா அதிகாலையிலும் - ஆசை
5.புல்வெளி புல்வெளி - ஆசை
6.மகராஜனோடு ராணி - சதி லீலாவதி
7.ஓ வெண்ணிலா - காதல் தேசம்
8.தென்றலே தென்றலே - காதல் தேசம்
9.சகியே நீதான் - அந்திமந்தாரை
10.காலமெல்லாம் காதல் வாழ்க - காதல் கோட்டை
11.நாளை உலகம் இல்லை என்றால் - லவ் பேர்ட்ஸ் 
12.நறுமுகையே - இருவர்
13.மனம் விரும்புதே - நேருக்கு நேர்
14.சோனியா சோனியா - ரட்சகன்
15.வீசும் காற்றுக்கு - உல்லாசம்
16.மயிலு மயிலு மயிலம்மா - வி.ஐ.பி
17.சேலையிலே வீடு கட்டவா - அவள் வருவாளா
18.ஹைர ஹைர ஹைரப்பா - ஜீன்ஸ்
19.பூவுக்குள் ஒளிந்திருக்கும்- ஜீன்ஸ்
20.கனவே கலையாதே - கண்ணெதிரே தோன்றினாள்
21.திறக்காத காட்டுக்குள்ளே - என் சுவாசக் காற்றே
22.ரோஜா ரோஜா - காதலர் தினம்
23.அதிகாலையில் சேவலை - நீ வருவாய் என
24.ஓ சென்யோரீட்டா - பூவெல்லாம் கேட்டுப்பார்
25.பூவே பூவே - பூவெல்லாம் கேட்டுப்பார்
26.மார்கழித் திங்கள் அல்லவா - சங்கமம்
27.மாலையின் வேதனை - சேது
28.சிக்காத சிட்டொன்று - சேது
29.குளிருது குளிருது - தாஜ்மகால்
30.இன்னிசைப் பாடிவரும் - துள்ளாத மனமும் துள்ளும்
31.நிலவை கொண்டுவா - வாலி
32.ஏப்ரல் மாதத்தில் - வாலி
33.ரோஜா பூந்தோட்டம் - கண்ணுக்குள் நிலவு
34.எந்தன் குயில் - கண்ணுக்குள் நிலவு
35.பூ விரிஞ்சாச்சு - முகவரி
36.ஓ வெண்ணிலா - குஷி
37.உன்னைக்கொடு என்னைத் தருவேன் - உன்னைக் கொடு 
என்னைத்தருவேன்
38.வாடா வாடா - அப்பு
39.இடம் தருவாயா - அப்பு
40.எனக்கென ஏற்கனவே - பார்த்தேன் ரசித்தேன்
41.ஒவ்வொரு பாடலிலும் - என்னவளே
42.காற்றே என் வாசல் - ரிதம்
43.இவன் யாரோ - மின்னலே
44.பல்லாங்குழியின் வட்டம் - ஆனந்தம்
45.ஓர் ஆயிரம் யானை - நந்தா
46.ஒரு சுந்தரி வந்தாளாம் - அழகி
47.உன் சமையல் அறையில் - தில்
48.உன் பேரைச் சொன்னாலே - டும் டும் டும்
49.ஹுசுசே ஹுசுசே - மஜ்னு
50.தீண்டி தீண்டி - பாலா
51.தீண்ட தீண்ட - துள்ளுவதோ இளமை
52.ரயிலே - ஃபைவ் ஸ்டார்
53.கண்ணுக்குள்ளே காதலா - தமிழ்
54.சில் சில் சில்லல்லா - உன்னை நினைத்து
55.நெஞ்சோடு கலந்திடு - காதல் கொண்டேன்
56.மைனாவே மைனாவே - தித்திக்குதே
57.என்ன நெனச்சே - சொக்கத் தங்கம்
58.நாம் வயதுக்கு - 7G ரெயின்போ காலனி
59.காலையில் தினமும் - நியூ
60.மழை மழை - உள்ளம் கேட்குமே
61.சுடும் நிலவு - தம்பி
62.வாராயோ வாராயோ - ஆதவன்
63.கண்களே கமலாலயம் - பலே பாண்டியா
64.நெலாவட்டம் நெத்தியிலே - தேசிங்கு ராஜா
65.நெஞ்சே நெஞ்சே - யான்
66.ஊரெல்லாம் உன்னைக் கண்டு - நண்பேண்டா
67.அப்படி பாக்கறதுன்னா வேணாம் - இவன்
68.ஆனந்தம் ஆனந்தம் பாடும் - பூவே உனக்காக
69.அல்லா உன் - சந்திரலேகா
70.ஏ அசைந்தாடும் காற்றுக்கு - பார்வை ஒன்றே போதுமே
71.சொன்னாலும் கேட்பதில்லை - காதல் வைரஸ்
72.பாரதிக்கு கண்ணம்மா - ப்ரியமுடன்
73.விண் கடந்த - ராமானுஜம்
74.ஏன் பெண்ணென்று பிறந்தாய் - லவ் டுடே
75.அடி அனார்கலி - வருஷமெல்லாம் வசந்தம்
76.கண்ணுக்குள்ளே உன்னை வைத்தேன் - பெண்ணின் மனதை தொட்டு
77.மல்லிகைப்பூவே - உன்னிடத்தில் என்னைக் கொடுத்தேன்
78.காதல் நீதானா - டைம்
79.காற்றுக்கு தூது - உன்னிடத்தில் என்னைக் கொடுத்தேன்
80.விடை கொடு - பிரியாத வரம் வேண்டும்

கலைமாமணி விருது



</doc>
<doc id="63493" url="https://ta.wikipedia.org/wiki?curid=63493" title="இசுடோன் அசிட்டைல்லேற்றமும் அசிட்டைல் நீக்கமும்">
இசுடோன் அசிட்டைல்லேற்றமும் அசிட்டைல் நீக்கமும்

இசுடோன் அசிட்டைல்லேற்றமும் அசிட்டைல் நீக்கமும் ("Histone acetylation and deacetylation") என்பது இசுடோன் புரதத்தின் லைசின் அமினோ காடியில் ஏற்படும் மாற்றம் ஆகும். இசுடோன் அசிட்டைல்லேற்றம் அசிட்டைல்டிரன்சுபெரசு (HAC, Histone acetyltransferase) என்னும் நொதியும் அசிட்டைல்நீக்கத்தை இசுடோன் டிஅசிட்டேலேசு (HDAC, Histone deacetylase) என்ற நொதியும் மாற்ற வினையில் ஈடுபடுகின்றன. அசிட்டைல்லேற்றத்தால் இசுடோன் புரதம் எதிர்மின்மம் கொண்டவையாக மாறிவிடும். இதனால் எதிர்மின்மம் கொண்ட நிறப்புரியில் தளர்வு நிலையேய் இசுடோன் அடைவதால் மிகையான மரபணு வெளிப்படும். மாறாக அசிட்டைல்நீக்கத்தால் இசுடோன் நேர்மின்மத்தோடு, எதிர்மின்மத்தை கொண்ட நிறப்புரியில் இறுக்கமான அமைப்பை உருவாக்குவதால் மரபணு வெளிப்பாடு மட்டுபடுத்தப்படும்.


</doc>
<doc id="63498" url="https://ta.wikipedia.org/wiki?curid=63498" title="டெலிடபீசு">
டெலிடபீசு

டெலிடபீஸ் ("Teletubbies") ஓர் ஐக்கிய இராச்சியத்தின் தொலைக்காட்சி குழந்தைகள் தொடர். இது 1997 முதல் 2001 ஆம் ஆண்டு தொடங்கப்பட்டது. அமெரிக்காவின் பொது அலைபரப்பு சேவையான பிபிசி (BBC) தொலைக்காட்சியில் இது ஒளிபரக்கப்படுகிறது 



</doc>
<doc id="63501" url="https://ta.wikipedia.org/wiki?curid=63501" title="வடிவேல் இராவணன்">
வடிவேல் இராவணன்

வடிவேல் இராவணன் என்பவர் அடித்தள மக்களுக்காக எழுதும் எழுத்தாளர். இவர் பகுத்தறிவு, அம்பேத்காரிய எண்ணங்களை கொண்டவர்.

இவர் தேனி மாவட்டத்தில் கோட்டூர் என்னும் ஊரில் பிறந்தவர்.

1980களில் அகில இந்திய வானொலியின்திருச்சி நிலையத்தில் செய்தி வாசிப்பாளராகப் பணியாற்றினார்.

1980களில் ஏற்ப்பட்ட போடி கலவரத்தின் பாதிப்பால் பாட்டளி மக்கள் கட்சியில் தன்னை இணைத்துக் கொண்டார். இவரின் வழிகாட்டுதலின்படியே சான் பாண்டியன், முன்னாள் சட்ட மன்ற உறுப்பினர்களான பசுபதி பாண்டியன், முருகவேல்ராசன் போன்றோர் அக்கட்சியில் இணைந்து பின் வெளியேறியவர்கள். தற்பொழுது அக்கட்சியின் பொதுச்செயலாளராக இருக்கும் இவர் முன்னர் இலக்கிய-கலைப் பிரிவின் தலைவராக இருந்தார்.

இவர் தேவநேயப் பாவாணரின் வழியில் செல்வதால், இவரின் எழுத்துகளில் தூய தமிழ் இருக்கும். இவர் தமிழ் ஓசை என்னும் நாளிதழில் ஈழத்தைப் பற்றி ஒரு தொடர் எழுதுகிறார். மண்ணுரிமை என்னும் காலாண்டு இதழில் சிறப்பு ஆசிரியராக உள்ளார். மதுரை தலித் கலை ஆதார மையத்தின் சார்பாக இம்மானுவேல் சேகரனின் வாழ்வை ஒரு சிறு நூலாக வெளியிட்டு உள்ளார். தற்பொழுது அதை பெரும் நூலாக எழுதி வருகிறார்.

சிறப்பு ஆசிரியர்: மண்ணுரிமை

இம்மானுவேல் சேகரன் -தலித் கலை ஆதார மையம் மதுரை.

ஈழம் தொடர்- தமிழ் ஓசை நாளிதழ்


</doc>
<doc id="63517" url="https://ta.wikipedia.org/wiki?curid=63517" title="சென்னை மெட்ரோ">
சென்னை மெட்ரோ

சென்னை மெட்ரோ என்பது சென்னை நகரத்தின் பொதுப் போக்குவரத்துத் தேவைக்கான ஒரு திட்டமாகும். இத்திட்டத்தின்படி தொடருந்துகள் அதற்கென உருவாக்கப்படுகின்ற இருப்புவழிகளில் தனியே இயக்கப்படும். இவ்வாறு, உருவாக்கப்படும் இருப்பு வழிகளின் தண்டவாளங்கள், மேம்பாலங்கள் அல்லது நிலத்தடியில் கட்டப்படும். மேல்வாரியாக, இத்திட்டம் "சென்னை பறக்கும் தொடருந்துத் திட்டத்தை" ஒத்திருந்தாலும், இத்திட்டத்தின்படி இயங்கும் தொடருந்துகள் தில்லி மெட்ரோ திட்டத்தை ஒத்திருக்கும். இத்திட்டத்தின் முதற்கட்டத்தில் இரு வழித்தடங்கள் கட்டப்பட உள்ளன.

, சென்னை மெட்ரோ ரெயில் லிமிடெட் (CMRL), இந்தியாவின் சென்னை, தமிழ்நாட்டைச் சேர்ந்த ஒரு விரைவான போக்குவரத்து அமைப்பு ஆகும். இந்த திட்டத்தின் முதல் பகுதியளவில் திறந்த பின்னர், 2015 ஆம் ஆண்டில் கணினி முறைமை வருவாயைத் தொடங்கியது, இதில் 54.1 கிலோமீட்டர் (33.6 மைல்) நீளம் கொண்ட இரண்டு வண்ண கோடு கோடுகள் உள்ளன. [4] சென்னை மெட்ரோ, டெல்லி மெட்ரோ, பெங்களூரு மெட்ரோ மற்றும் கொல்கத்தா மெட்ரோ ஆகியவற்றிற்கு பிறகு இந்தியாவில் நான்காவது பெரிய மெட்ரோ அமைப்பாகும்.சென்னை மெட்ரோ ரெயில் லிமிடெட் (CMRL), இந்தியாவிற்கும் தமிழ்நாடு அரசுக்கும் இடையில் கூட்டு ஒப்பந்தம் சென்னை மெட்ரோவை உருவாக்குகிறது. இந்த அமைப்பு நிலத்தடி மற்றும் உயர்ந்த நிலையங்களின் கலவையாகும் மற்றும் நிலையான பாதை பயன்படுத்துகிறது. சேவைகள் ஒவ்வொரு நாளும் 10 முதல் 20 நிமிடங்கள் வரை மாறுபடும் 06:00 மற்றும் 22:00 ஆகிய தேதிகளில் இயங்குகின்றன. இந்த ரயில்களில் எதிர்காலத்தில் 6 நீட்டிக்கக்கூடிய நீளமான நான்கு பயிற்சியாளர்கள் உள்ளன.

சென்னை மெட்ரோவின் முதல் கட்ட சேவை ஆலந்தூர், சென்னை கோயம்பேடு இடையே ஜூன் 29, 2015 ஆம் ஆண்டு தமிழக முதல்வர் ஜெயலலிதாவால் தொடங்கிவைக்கப்பட்டது. சென்னை மெட்ரோவின் முதல் ஓட்டுநர் என்ற பெருமையை ப்ரீத்தி என்ற பெண் ஓட்டுநர் பெற்றார். 

புது தில்லியில் கட்டப்பட்ட மெட்ரோவின் வெற்றியில் உந்தப்பட்டு, அதேபோல ஒரு பொதுப்போக்குவரத்துத் திட்டத்தை சென்னையிலும் செயலாக்கும் விதமாக, தில்லி மெட்ரோ இருப்புவழி கழகத்தின் தலைவர், திரு. E. ஸ்ரீதரன், திட்டவரைவினை தமிழக முதல்வராக இருந்த ஜெயலலிதாவிடம் அளித்தார். ஆனால் அது கிடப்பில் போடப்பட்டு, பின்னர் முதல்வராக பொறுப்பேற்ற மு. கருணாநிதியால் மீண்டும் எடுக்கப்பட்டு, கோயம்பேட்டில் 10-6-2009 அன்று முன்னாள் துணை முதல்வர் மு.க.ஸ்டாலின் தொடங்கிவைத்தார். அதன் பின் செயல் வடிவம் கொடுக்கப்பட்டு, தற்போது கட்டுமானப் பணிகள் நடைபெற்றுக்கொண்டு இருக்கின்றது.

தமிழ்நாட்டின் 2007-2008 ஆம் ஆண்டின் நிதிநிலை அறிக்கையில் மெட்ரோ தொடருந்துத் திட்டம் உள்ளடக்கப்பட்டது. அப்போது, விரிவான திட்ட அறிக்கையை ஆயத்தம் செய்ய தமிழக அரசு சார்பில், இத்திட்டத்திற்கான தொடக்க நிதியாக ரூபாய் 50 கோடி ஒதுக்கப்பட்டது. மெட்ரோ பணிகளுக்காக, தமிழக அமைச்சரவை, நவம்பர் 7, 2007 அன்று ஒப்புதல் அளித்தது. இத்திட்டத்தினை செயல்படுத்துவதற்கென "சென்னை மெட்ரோ இருப்புவழி லிமிட்டெட்" என்ற நிறுவனத்தை அரசு நிறுவியது.

2007 ஆம் ஆண்டில், இத்திட்டம் வரையப்பட்டபோது, இதன் மதிப்பீடு 9565 கோடியாக இருந்தது. தற்போது இத்திட்டத்திற்கான முதல் கட்டத்திற்கு தோராயமான மதிப்பீடு, சற்றொப்ப 14,600 கோடியாக இருக்கும் என்று கணக்கிடப்பட்டுள்ளது.

நடுவண் அரசும், தமிழக அரசும், இத்திட்டத்திற்கு நிதி பங்களிக்க முன்வந்தன. மேலும், ஜப்பானிய வங்கியொன்றும் இத்திட்டத்திற்குப் பங்களிக்கின்றது.

திட்ட விரிவறிக்கையின்படி, முதல் கட்டத்தில் இரண்டு மெட்ரோ இருப்புவழிகள் அமைய உள்ளன.

இரண்டாம் கட்ட திட்டத்தில் மூன்று மெட்ரோ வழித்தடங்கள் அமைக்கபட உள்ளது.

2 வழித்தடங்களில் மொத்தத் தொலைவான 45.1 கிலோ மீட்டரில், கோயம்பேட்டில் உள்ள மெட்ரோ ரயில் பணிமனையில் 800 மீட்டர் நீளத்துக்கு அமைக்கப்பட்டுள்ள தண்டவாளத்தில், மெட்ரோ ரயில் முதல் சோதனை ஓட்டத்தை வெற்றிகரமாக நிறைவு செய்தது. அங்கு சுமார் 2 முதல் 3 மாதம் காலம் சோதனை ஓட்டம் நடைபெறும். இந்தச் சோதனை ஓட்டத்தின்போது மெட்ரோ ரயில் மொத்தம் 1600 கிலோ மீட்டர் தூரத்துக்கு இயக்கப்படும். இதே போன்று தற்போது தயாரிக்கப்பட்டு வரும் அனைத்து மெட்ரோ ரயில் பெட்டிகளுக்கும் சோதனை ஓட்டம் மேற்கொள்ளப்படும். 

வண்ணாரப்பேட்டை - மண்ணடி - சென்னை கோட்டை - சென்னை சென்ட்ரல் - அரசு வளாகம் - எல்.ஐ.சி - ஆயிரம் விளக்கு - அண்ணா மேம்பாலம் - தேனாம்பேட்டை - நந்தனம் - சைதாப்பேட்டை - கிண்டி - ஆலந்தூர் - மீனம்பாக்கம் - சென்னை பன்னாட்டு விமான நிலையம்

நீளம்: 23.085 கீ. மீ ( இதில் 14.3 கீ. மீ தரைக்கடியில்)

சென்னை சென்ட்ரல் - சென்னை எழும்பூர் - வேப்பேரி - ஷெனாய் நகர் - அண்ணா நகர் - திருமங்கலம் - அரும்பாக்கம் - சென்னை புறநகர் பேருந்து நிலையம் - வடபழனி - அசோக் நகர் - ஈக்காட்டுத்தாங்கல் - ஆலந்தூர் - பரங்கி மலை.

நீளம்: 21.961 கீ. மீ ( இதில் 9.7 கீ. மீ தரைக்கடியில்)

தற்போது இயக்கப்படும் ஆலந்தூர் - கோயம்பேடு இடையிலான 10.15 கி.மீ மெட்ரோ ரயில் வழித்தடத்தில் குறைந்தபட்ச கட்டணமாக ரூபாய் 10ம், அதிகபட்ச கட்டணமாக ரூபாய் 40ம் வசூலிக்கப்படுகிறது.




</doc>
<doc id="63519" url="https://ta.wikipedia.org/wiki?curid=63519" title="இந்திய தொழில்நுட்பக் கழகம் தில்லி">
இந்திய தொழில்நுட்பக் கழகம் தில்லி

இந்திய தொழில்நுட்பக் கழகம் தில்லி (இ.தொ.க. தில்லி,"Indian Institute of Technology, Delhi, IITD") இந்திய தலைநகர் தில்லியின் "ஹௌஸ் காஸ்" பகுதியில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். மற்ற இந்திய தொழில்நுட்பக் கழகங்களைப் போன்றே இதுவும் இந்திய அரசினால் தேசிய இன்றியமையா கழகமாக அங்கீகரிக்கப்பட்டுள்ளது. 1961ஆம் ஆண்டு ஆகஸ்ட் 21 அன்று "தில்லி பொறியியல் மற்றும் தொழில்நுட்ப கல்லுரி" என எடின்பர்க் அரசர் இளவரசர் பிலிப்பினால் அடிக்கல் நாட்டப்பட்டது.ஆனால் அதற்கு பின் இரண்டு ஆண்டுகளுக்கு முன்னரே இந்திய நாடாளுமன்றம் தொழில்நுட்பக் கழகங்கள் சட்டத்தைத் திருத்தி இந்நிறுவனம் இந்திய தொழில்நுட்பக் கழகம்,தில்லி என தகுதி உயர்த்தப்பட்டது. இக்கழகத்தின் முதன்மை கட்டிடம் மார்ச் 2, 1968 இல் அன்றைய குடியரசுத்தலைவர் முனைவர் ஃசாகீர் உசைனால் முறையாக திறக்கப்பட்டது.
 இ.தொக. தில்லியின் வளாகம் 320 ஏக்கர் (1.3 ச.கிமீ) பரப்பளவில் தெற்கு தில்லியின் பசுமையான ஹௌஸ் காஸ் பகுதியில் புகழ்பெற்ற வரலாற்றிடம் குதூப்மினார் அருகாமையில் அமைந்துள்ளது. இதன் அண்மையில் ஜவஹர்லால் நேரு பல்கலைக்கழகம் உள்ளது. இவ்வளாகம் பூங்காக்கள், புல்வெளிகள், வசிப்பிடங்கள், அகலமான தூய சாலைகள் என ஓர் நன்கு திட்டமிடப்பட்ட சிற்றூரைப்போல உள்ளது. நீர் வழங்கல் மற்றும் காப்பு மின்வசதிகள் மற்றும் வணிகமையங்களை கொண்டு தன்னகத்தே வசிப்பவர்களின் தேவைகளை நிறைவேற்றுகிறது.

இ.தொ.க தில்லி வளாகத்தை நான்கு பகுதிகளாப் பிரிக்கலாம்:

ஆடவருக்கு 9 விடுதிகளும் மகளிருக்கு 2 விடுதிகளுமாக 11 விடுதிகள் உள்ளன. மணமான மாணவர்களுக்கு அடுக்ககங்களும் உள்ளன. விடுதிகள் 'இல்லங்கள்'(Houses) என அழைக்கப்படுகின்றன. அவற்றின் பெயர்கள் மலைத்தொடர்களை ஒட்டி உள்ளன - சிவாலிக், அரவல்லி, இமாத்திரி, ஜ்வாலமுகி, காரகோரம், கைலாசு, குமோன், நீலகிரி, சாத்புரா,விந்தியாசல் மற்றும் சன்ஸ்கார். அடுக்ககங்கள் பழமையான இந்திய பல்கலைக்கழகங்கள் பெயரைத் தாங்கி நிற்கின்றன - தக்சீலா, நளாந்தா

விடுதிகளிடையே பண்பாட்டு போட்டிகள்/நிகழ்ச்சிகள் மிகுந்த ஆர்வமூட்டுபவையாக உள்ளன. அவற்றில் சில:
இங்கு உடற்பயிற்சிக்கூடம், நீச்சல்குளம், பில்லியர்ட் மேசை, ஸ்குவாஷ் களங்கள், மேசைடென்னிஸ் அறைகள், இசை அறை, நுண்கலை அறை மற்றும் வினாடி வினா,விவாதங்கள் நடத்த கூடம் உள்ளன. இப்பகுதியில் உள்ள திறந்தவெளி அரங்கில் கலைநிகழ்ச்சிகள் நடக்கின்றன.

இக்கழகத்தில் 13 கல்வித்துறைகளும் 11 பல்துறை மையங்களும் 3 சிறப்பு கல்லூரிகளும் பல்வேறு பொறியியல் மற்றும் அறிவியல் துறைகளில் மேம்பட்ட ஆய்வுமையங்களும் ஆய்வுக்கூடங்களும் கொண்டு விளங்குகிறது.

இ.தொ.க தில்லியில் உள்ள துறைகள்:

தவிர இ.தொ.க தில்லி வளாகத்தில் தனியார் அல்லது முன்னோர் நிதியுதவிகொண்டு அமைந்துள்ள மூன்று சீர்மிகு பள்ளிகளாக இவை இயங்குகின்றன:



</doc>
<doc id="63520" url="https://ta.wikipedia.org/wiki?curid=63520" title="மிகுமக்கள்தொகை">
மிகுமக்கள்தொகை

மிகுமக்கள்தொகை ("human overpopulation") என்பது ஒரு உயிரினத்தின் எண்ணிக்கை அதன் வாழிடத்தின் தாங்கு திறனை விட கூடுதலாக இருக்கும் நிலையைக் குறிக்கும். மிகு மக்கள் தொகை உலக மக்கள் தொகைக்கும் சுற்றுச்சூழலுக்கும், புவிக்கும் உள்ள உறவாடலைக் குறிக்கும்.

மிகு மக்கள் தொகை மக்களின் எண்ணிக்கை, பரவலை மட்டும் சார்ந்தது அல்ல. மாறாக, ஒரு குறிப்பிட்ட மக்கள் தொகைக்கும் அவற்றுக்கு கிடைக்கும் பேணவல்ல வாழ்வாதாரங்களுக்கும் உள்ள விகிதமும், அந்த ஆதாரங்களைப் பெறுவதற்கும் பிரித்து வழங்குவதற்கும் உள்ள வழிமுறைகளும் ஒரு மக்கள் தொகை மிகுந்துள்ளதா என்பதை முடிவு செய்கின்றன.

எடுத்துக்காட்டுக்கு, ஒரு வெளித்தொடர்பு இல்லா ஊரில் பத்து பேர் உள்ளனர். அவர்களில் ஒன்பது பேருக்கு உணவு, நீர் போதுமானதாக உள்ளது. ஆனால், பத்தாவது ஆளால் உணவு, நீரைப் பெற்றுக் கொள்ள முடியவில்லை என்றால் இந்த ஊரில் மக்கள் தொகை மிகுந்துள்ளது. அதுவே, 100 பேர் உள்ள ஊரில் 200 பேருக்கு உரிய உணவு, நீர், உறைவிடம் முதலியவை முடிவற்றுப் பல தலைமுறைகளுக்கும் கிடைக்கும் நிலை இருந்தால், இந்த ஊரின் மக்கள் தொகை அளவோடே உள்ளது.

பிறப்பு வீதம் உயர்வு, மருத்துவத் துறை முன்னேற்றங்கள் முதலிய காரணங்களால் குறையும் இறப்பு வீதம், கூடும் குடிப்பெயர்வு, பேண இயலா உயிர்வளங்கள், குறைந்து வரும் வாழ்வாதரங்கள் முதலியன மிகு மக்கள் தொகைக்கு காரணங்களாக அமைகின்றன.

ஒரு வாழிடம் மனிதர் வாழ மிக கடினமான பகுதியாக இருக்கும் நிலையில் மிக குறைவான மக்கள் தொகை அடர்த்தி, எண்ணிக்கை கூட மிகுந்த மக்கள் தொகையாக கருதப்படும். எடுத்துக்காட்டுக்கு, சகாரா பாலைவனம், அன்டார்ட்டிக்கா முதலிய இடங்கள்.

ஒரு வாழிடத்தில் மக்கள் தொகை மிகுந்துள்ளதா என முடிவு செய்ய, தூய்மையான குடிநீர், தூய்மையான காற்று, உணவு, உறைவிடம், வெயில் முதலிய ஆதாரங்களைக் கணக்கில் கொள்ள வேண்டும். மேம்பட்ட வாழ்க்கைத் தரமும் ஒரு அளவீடாக இருந்தால், மருத்துவம், கல்வி, கழிவுநீர் அகற்றல், திடக்கழிவு அகற்றல் போன்ற கூடுதல் வசதிகளையும் கணக்கில் கொள்ள வேண்டும். மக்கள் தொகை மிகுவதால், வாழ்க்கைக்கு அடிப்படையான வளங்களுக்கு மிகுந்த போட்டி நிலவும்.

அணு ஆற்றல், உப்பகற்றல், வேளாண்மை முதலிய நுட்பங்களைக் கொண்டு சில நாடுகள் தங்கள் தாங்கு திறனை கூட்டியுள்ளன. 


</doc>
<doc id="63528" url="https://ta.wikipedia.org/wiki?curid=63528" title="தொடர்ச்சியான தொழில்சார் வளர்ச்சி">
தொடர்ச்சியான தொழில்சார் வளர்ச்சி

தொடர்ச்சியான தொழில்சார் வளர்ச்சி ("Continuing professional development") என்பது, பல்வேறு தொழில்துறை சார்ந்தோர் தமது தொழில்சார் அறிவையும் திறமைகளையும் விரிவாக்கி மேம்படுத்திக் கொள்வதற்கும், அத் தொழில்சார் வாழ்க்கைக்குத் தேவையான ஆளுமைகளை வளர்த்துக் கொள்வதற்குமான ஒரு வழிமுறையாகும். இதன்மூலம், தொடர்ச்சியான அறிவியல், தொழில்நுட்ப முன்னேற்றங்களினால் உருவாகின்ற புதிய அறிவு, நடைமுறைகள் போன்றவற்றை அறிந்துகொண்டு அதற்கேற்றபடி செயல்படவும், புதிய சமூகத் தேவைகள், விதிமுறைகள், சட்டங்கள் தொடர்பான புதிய வளர்ச்சிகளை அறிந்துகொள்ளவும், தொழில்முறைச் செயற்பாடுகளில் வெற்றி பெறுவதற்கான உத்திகள் தொடர்பான அறிவைப் பெருக்கிக் கொள்வதற்கும் இது ஒருவருக்குப் பெரிதும் உதவுகிறது. 

பெரும்பாலான தொழில்சார் கழகங்கள் அவற்றின் உறுப்பினர்கள் இவ்வாறாகத் தம்மை வளர்த்துக்கொள்வதை உறுதி செய்வதற்காகக் குறிப்பிட்ட அளவு நேரத்தைக் குறித்தவகையான அறிவுத் தேடல் நடவடிக்கைகளில் செலவிட வேண்டும் என விதிக்கின்றன. தொடர்புடைய நூல்களையும், கட்டுரைகளையும் வாசித்தல், குறித்த தொழில் சார்பான விரிவுரைகள், ஆய்வரங்குகள், கண்காட்சிகளுக்குச் செல்லுதல், பாடநெறிகளைப் படிப்பதன்மூலம் புதிய தகைமைகளைப் பெற்றுக்கொள்ளல், கற்பித்தலில் ஈடுபடுதல், குறித்த தொழில்துறை வளர்ச்சி சார்ந்த நடவடிக்கைகளில் ஈடுபடுதல் எனப் பலவகையான முயற்சிகள் தொடர்ச்சியான தொழில்சார் வளர்ச்சிக்கான வழிமுறைகளாகப் பொதுவாக ஏற்றுக்கொள்ளப்படுகின்றன. எந்தவகையான முயற்சிகளில் எவ்வளவு நேரம் செலவழிக்கலாம் என்ற கட்டுப்பாடுகளும் உண்டு. 

தொடர்ச்சியான தொழில்சார் வளர்ச்சித் தேவைகளை நிறைவு செய்வதில் பல்வேறு தொழில்சார் கழகங்களின் உறுப்பினர்களுக்கு உதவுவதற்காகப் பல கல்வி நிறுவனங்கள் தனியான பாடநெறிகளை நடத்துகின்றன. இவற்றில், நேரடியாக வகுப்பறைகளில் நடத்தப்படும் பாடநெறிகளும், அஞ்சல் வழியாக அல்லது இணையம் மூலம் நடத்தப்படும் பாடநெறிகளும் உள்ளன. இது தவிரத் தொழில் துறைகளுக்குப் பல்வேறு வசதிகளை வழங்கும் துறைகளைச் சேர்ந்த உற்பத்தியாளர்களும், வழங்குனர்களும் குறித்த தொழில் துறையினருக்கு இலவசமாக விரிவுரைகளையும், ஆய்வரங்குகளையும் ஒழுங்கு செய்வதும் உண்டு. இவற்றை விடவும், தொழில்துறையினர், அவர்களுக்கு வசதிகளையும், உற்பத்திகளையும் வழங்குவோர், தொழில்சார் கல்வித்துறையினர் போன்றோரை ஒன்றிணைத்து ஆய்வரங்குகளை ஒழுங்குபடுத்தும் நிறுவனங்களும் உள்ளன. 

பல தொழில்சார் கழகங்கள் மேற்படி நடவடிக்கைகளைக் கட்டுப்படுத்துவதற்காக அவற்றுக்குச் சான்றளிப்பதும் உண்டு. 


</doc>
<doc id="63531" url="https://ta.wikipedia.org/wiki?curid=63531" title="அஞ்சல் குறியீடு">
அஞ்சல் குறியீடு

அஞ்சல் குறியீடுகள் (பல நாடுகளில் பலவிதமாக, அஞ்சல் எண், அஞ்சலக சுட்டு எண். ஃசிப் எண் என,அறியப்படுகிறது) அஞ்சலை சரியாக பிரித்தெடுக்க அஞ்சலகத்திறகு உதவும்பொருட்டு முகவரியில் சேர்க்கப்படும் எண்களையும் எழுத்துக்களையும் குறிப்பனவாகும். 

1941 ஆம் ஆண்டு ஜெர்மனிதான் இத்தகைய அஞ்சல் குறியீட்டை அறிமுகப்படுத்திய முதல் நாடாகும். ஐக்கிய இராச்சியம் 1959இல் பின்பற்றியது; ஐக்கிய அமெரிக்க நாடுகள் 1963இல் இம்முறையைத் தழுவியது.
பிப்ரவரி 2005 கணக்கின்படி, உலக அஞ்சல் ஒன்றியத்தில் இணைந்துள்ள 190 நாடுகளில் 117 நாடுகளில் அஞ்சல் குறியீடுகள் நடைமுறைப்படுத்தப்பட்டுள்ளன. இத்தகைய முறையை பின்பற்றாத நாடுகளுக்கு காட்டாக அயர்லாந்து மற்றும் பனாமா உள்ளன. சீனாவின் அங்கமாக இணைந்த ஹாங்காங்க் தனது நெடுங்கால அஞ்சல் அமைப்பையே பின்பற்றுகிறது; உள்ளூர் அஞ்சல்களுக்கு எந்த குறியீட்டையும் பாவிப்பதில்லை.சீனாவும் ஹாங்காங்கிற்கு எந்த குறியீட்டையும் வழங்கவில்லை. 

பொதுவாக அஞ்சல் குறியீடுகள் ஓர் குறிப்பிட்ட நிலப்பரப்பிறகு வழங்கப்பட்டாலும், சிறப்பு காரணங்களுக்காக அரசு அலுவலகங்கள்,பெரிய வணிக நிறுவனங்கள் போன்ற கூடுதல் அஞ்சல் பெறும் தனி முகவரிகளுக்கோ நிறுவனங்களுக்கோ கொடுக்கப்படலாம். பிரெஞ்ச் செடெக்ஸ் முறை ஓர் காட்டு.

அஞ்சல் சேவைகள் அவர்களுக்கென்று தனி வடிவமைப்பையும் அஞ்சல் குறியீடுகளை இடவேண்டிய முறைகளையும் சீர்படுத்துகின்றன. பெரும்பாலான ஆங்கிலம் பேசும் நாடுகளில் இக்குறியீடு முகவரியின் இறுதியில் இடப்படுகிறது. ஆனால் ஐரோப்பிய நாடுகளில் இது ஊர் அல்லது நகரின் பெயருக்கு முன்னால் இடப்படுகிறது.

ஐரோப்பாவின் நாடுகள் பலவற்றிலும் ஒரே 4 அல்லது 5 இலக்க எண்கள் பயன்படுத்துவதால் சிலசமையங்களில் உள்ளூர் மற்றும் வெளியூர் அஞ்சல்களைப் பிரித்தறிய என்று எளிதாக ஒரு நாட்டுக்கென ஒரு முன்னொட்டு பயன்படுத்தப் படுகின்றது. இது சில நேரங்களில் குழப்பத்தை உண்டாக்கலாம். பல ஆண்டுகளாக பன்னாட்டு ஊர்திகளின் உரிமத்தட்டு எண்கள், செருமனிக்கு (இடாய்ட்சுலாந்து என்பதால்)"D-" என்றும், பிரான்சிற்கு "F-" என்றும் பயன்படுத்தப்பட்டு வந்தன; ஆனால் உலக அஞ்சல் ஒன்றியம் இதனை ஏற்கவில்லை. 1994 முதல் ஐ.எசு.ஓ 3166-1 ஆல்பா-2 குறிகளை பயன்படுத்த பரிந்துரைக்கபட்டது, இருப்பினும் பரவலாக பின்பற்றப்படவில்லை.ஐரோப்பிய செந்தரப்படுத்தல் குழு ஐ.எசு.ஓ ஆல்பா 2 குறிகளை பயன்படுத்த பரிந்துள்ளது.

பல நாடுகளில் எண்களை மட்டுமே கொண்ட அஞ்சல்குறிகள் இருந்தாலும் சில எண்ணெழுத்து குறிகளை பயன்படுத்துகின்றன. ஐக்கிய இராச்சியத்திலும் நெதர்லாந்திலும் போலு இவை துல்லியமாக தெரு மற்றும் கட்டிடம் வரை காட்டுகின்றன. இது போல எண்ணெழுத்துக்களை பாவிக்கும் நாடுகள்:

முன் கூறிய அஞ்சல்குறியீடுகளுக்கு முன்னரே பெரும் நகரங்கள் அஞ்சல் மண்டலங்களாக அல்லது அஞ்சல் மாவட்டங்களாக, 1இலிருந்து துவங்கி, எண்கள் கொடுக்கப்பட்டிருந்தன. புதிய அஞ்சல் குறியீடுகள் இந்த பழைய மண்டல எண்களை தங்களில் உள்ளடக்கிக் கொண்டன. காட்டு:இலண்டன் அஞ்சல் மாவட்டம் ஆனால் நியூசிலாந்து நாட்டில் ஆக்லாந்து, வெலிங்க்டன் மற்றும் கிரைஸ்ட்சர்ச் பகுதிகளில் முந்தைய அஞ்சல் எண்கள் பயன்படாது,புதிய அஞ்சல் குறியீடுகள் வழங்கப்பட்டுள்ளன.

அவுஸ்திரேலியா அஞ்சல்குறிகள் நான்கு எண்கள் கொண்டிருக்கும். அவை 1967 ஆண்டில் அப்போதைய அஞ்சல் துறையினால் அறிமுகப்படுத்தப்பட்டது. அவுஸ்திரேலிய அஞ்சலின் வரலாறு: 

அஞ்சல்குறியீடுகள் புத்தகவடிவில் அஞ்சலகங்களில் கிடைக்கின்றன; தொலைபேசி வெள்ளை பக்கங்களிலும் இவற்றை காணலாம்.

அஞ்சல் அட்டைகளிலும் உறைகளிலும் கீழே வலது முனையில் இவற்றை இட வெண்சிவப்பு (ஆரஞ்ச்) வண்ணத்தில் நான்கு கட்டங்கள் வழமையாக இருக்கும்.

புருணையில் அஞ்சல்குறியீடுகள் எண்ணெழுத்துகளால் ஆனது. முதல் இரு எழுத்துக்களை அடுத்து நான்கு எண்கள் இருக்கும். அவற்றின் ஒழுங்கு YZ0000 என இருக்கும்; Y மாவட்டத்தையும் Z முகிம்மையும் முதல் இரு எண்கள் நகர்ப்பகுதி அல்லது கிராமம் மற்றும் கடைசி இரு எண்கள் அஞ்சலகத்தைக் குறிக்கும். 

புருணை அஞ்சலக குறியீடுகளுக்கு செல்க: http://www.pos.gov.bn/postcode/images/Poskod1.htm

பல்கேரியா அஞ்சல் குறிகள் நான்கு எண்கள் கொண்டவையாகும்.

கனடாவின் அஞ்சல்குறியீடு எழுத்தும் எண்ணும் கொண்ட ஆறு குறிகள் கொண்டதாகும். அவை X#X #X# என்ற ஒழுங்கில் அமைந்திருக்கும். இதில் X என்பது விலக்கப் பட்ட ஒருசில இலத்தீன் எழுத்துகளைத் தவிர மற்ற ஏதேனும் ஓர் இலத்தீன் எழுத்தைக் குறிக்கும்,# என்பது ஏதேனும் ஓர் ஓரிட எண்ணைக் குறிக்கும் (0-9). மூன்றாம் இடத்திற்கும் நான்காம் இடத்திற்கும் இடையே இடைவெளி விடவேண்டும். காட்டாக, கனடா அஞ்சலின் ஒட்டாவா தலைமையகத்திற்கு அஞ்சல் குறியீடு K1A 0B1.

இலத்தீன் எழுத்துகளில் D, F, I, O, Q, U ஆகிய ஆறு எழுத்துகாளும் அஞ்சல்குறியீடுகளில் பயன்படுத்துவதில்லை. அஞ்சல்களை தானியங்கியாக பிரிக்கும்போது இவை மற்ற எழுத்து/எண்ணுடன் குழப்பம் ஏற்படுத்த வாய்ப்புள்ளதால் அவை தவிர்க்கப்படுகின்றன.

இங்கு அஞ்சல்குறிகள் நான்கு எண்களைக்கொண்டிருக்கும். முதல் எண் எந்த தீவு எனக்குறிக்கும்.

மக்கள் சீனக் குடியரசு ஆறு எண்களைக் கொண்ட அஞ்சல் குறியீட்டினை பின்பற்றுகிறது. முதல் இரு எண்கள் மாநிலத்தை அல்லது மாநிலத்திற்கிணையான நகராட்சியை அல்லது தன்னாட்சிபெற்ற ஆட்சிப்பகுதியை குறிக்கும். மூன்றாம் எண் அஞ்சல் வலயத்தையும் நான்காவது பிரிபெக்ட்சர் அல்லது அதற்கிணையான நகரையும் குறிக்கும். கடைசி இரு எண்கள் வழங்கும் அஞ்சலகத்தைக் குறிக்கும்.
ஹாங்காங்க் மற்றும் மகௌ தங்களுக்கான தனியான அஞ்சல் முறைகளைக் கொண்டுள்ளன. 

பார்க்க:சீனக் குடியரசு (தாய்வான்) தனக்கென தனி அஞ்சல் குறியீடுகளைக் கொண்டுள்ளது

சீனக் குடியரசு மூன்று + இரண்டு எண்கள் கொண்ட அஞ்சல் குறியீடுகளை பயன்படுத்துகிறது. கிராமப்புறங்கள், கௌன்டி ஆளும் நகரங்கள்,மாவட்டங்களுக்கு 368 மூன்று எண் குறியீடுகளை வழங்கியுள்ளது. சின்சூ நகரம் மற்றும் சியாயி நகரம் இவற்றிறகு 300 மற்றும் 600 என மேல்பிரிவுகள் இல்லாது குறியீடுகள் வழங்கப்பட்டுள்ளன. தவிர சப்பான் ஆட்சிகீழுள்ள,சீக் குடியரசு தனதாக்க் கோரும், பரேட்ஸ் தீவுகள், ஸ்ப்ராட்லி தீவுகள் மற்றும் தியாயுதி தீவுகளுக்கும் குறியீடுகள் வழங்கப்பட்டுள்ளன. முழு ஐந்து எண்களை வேண்டியிருந்தாலும் கடைசி இரு எண்கள் இல்லாவிடினும் ஏற்றுக்கொள்ளப்படுகிறது. 
குரோசியக் குடியரசில் ஐந்து எண்கள் கொண்ட அஞ்சல் குறிகள் பயன்படுத்தப்படுகின்றன.
குரோசியா - அஞ்சல் எண் தேட
1 அக்டோபர் 1994 முதல் நான்கு எண்கள் கொண்ட அஞ்சல் குறியீடுகள் சைப்பிரஸில் அறிமுகப் படுத்தப்பட்டன. அந்நாட்டின் ஆறு ஆட்சி மாவட்டங்கள் ஒவ்வொன்றிற்கும் ஒரு எண்தொகுதி வழங்கப்பட்டுள்ளது.சிறிய நிலப்பரப்புகளான தெருக்கள்,ஊரக கம்யூன்கள் மற்றும் கிராமங்களுக்கு நான்கு எண்கள் வழங்கப்பட்டுள்ளன. சில எண்கள் அரசு பாவனைக்காக ஒதுக்கப்பட்டுள்ளன.

1974 துருக்கி ஆட்கிரமிப்பின் பின்னர் கிரேக்க சைப்பிரஸில் மட்டுமே அஞ்சல்குறியீடுகள் பயனாகிறது. வடக்கு சைப்பிரஸிற்கு அனுப்பப்படும் அஞ்சல்கள் தென்துருக்கியின் மெர்சின் வழியே "மெர்சின் 10,துருக்கி வழியே" என முகவரியிடப்பட வேண்டும்.

மற்றொரு விலக்காக பிரித்தானிய இரு அரசுப்பகுதிகள் சைப்பிரஸ் குடியரசின் கீழில்லாவிடினும் அப்பகுதியில் உள்ள கிராமங்கள் சைப்பிரஸ் அஞ்சல்குறிகளையே பாவிக்கின்றன. பிரித்தானிய இராணுவ அமைப்புகளும் அலுவலர்களும் பிரித்தானிய இராணுவ அஞ்சலகம் எண்களை (BFPO 57 for Akrotiri and BFPO 58 for Dhekelia) பாவிக்கின்றனர்.
அஞ்சல் வழியிடல் எண் (PSČ,Poštovní směrovací číslo) செக்கோசுலோவேகியா நாட்டில் 1973 முதலே இருந்து வருகிறது. இங்கு அஞ்சல் குறியீடு ஐந்து எண்களைக் கொண்டதாக உள்ளது. அது XXX XX என்ற படிவத்தில் எழுதப்பட வேண்டும். முதல் எண் மண்டலத்தைக் குறிக்கும்:

1 - செக் குடியரசின் தலைநகர்,பிராக் (இரண்டாவது எண் மாவட்டத்தைக் குறிக்கிறது).
2 - மத்திய பொகிமியா எண்கள் 200 00 - 249 99 அஞ்சல்துறை பயன்பாட்டிற்கு ஒதுக்கப்பட்டுள்ளது,எந்த மண்டலத்திற்கும் வழங்கப்படுவதில்லை. பிராக்கின் மத்திய வினியோக அஞ்சலகம் 225 00 எண்ணைப் பயன்படுத்துகிறது.
3 - மேற்கு மற்றும் தென் பொகிமீயா 
4 - வடக்கு பொகிமியா 
5 - கிழக்குபொகிமியா
6 - தென் மொரோவியா 
7 - வட மொரோவியா 
8,9,0 சுலோவிகாவிற்கு ஒதுக்கப்பட்டுள்ளன.

கூடுதல் அஞ்சல்கள் உள்ள நிறுவனங்கள் தனி அஞ்சல் குறியீடு பெற முடியும்.

முகவரி எழுதும்போது ஊர்பெயரின் முன்னால் அஞ்சல்குறியீடு இடப்பட வேண்டும். 
காட்டாக:
நா பிரிகோபெ28
115 03 பிராகா 1

டென்மார்க்கில் நான்கு எண்கள் கொண்ட அஞ்சல் குறியீடுகள் பயன்படுத்தப்படுகின்றன. தவிர ஐந்து சிறப்பு மூன்று எண் குறியீடுகளும் உள்ளன. 
கூட்டாட்சி பகுதிகளான கிரீன்லாந்து மற்றும் பாரோ தீவுகள் முறையே 4- மற்றும் 3-எண் குறியீடுகளைக் கொண்டுள்ளன.

புதிய கட்டுப்பாடுகளின்படி அஞ்சல்குறியீட்டுடன் நாட்டு குறி"DK" சேர்க்கப்பட வேண்டும்; ஆனால் பெரும்பாலும் இது கடைபிடிக்கப்படுவதில்லை.
நகரின் பெயரின் முன்னால் அஞ்சல் குறியீடு எண் இடப்படவேண்டும்.

சில எடுத்துக்காட்டுகள்:
1000 København C (கோபன்ஃகேகன் நகரம்)
6100 Haderslev
DK-9000 Aalborg

பின்லாந்து 1971 முதலே ஐந்து எண்கள் கொண்ட அஞ்சல்குறியீடுகளை பயன்படுத்தி வருகிறது.முதல் இரு எண்கள் நகராட்சியை அல்லது ஐந்தைவிடக் குறைவான ஊராட்சி தொகுதிகளைக் குறிக்கிறது.எண் 1இல் முடியும் குறியீடுகள் அஞ்சல்பெட்டியைக் குறிக்கின்றன. கூடுதல் அஞ்சல் பெறும் பெரும் நிறுவனங்கள் தனி குறியீட்டெண்ணைக் கொண்டுள்ளன.புகழ்பெற்ற கிறிஸ்துமஸ் தந்தை வாழுவதாகக் கூறப்படும் கோர்வதுன்துரி தனி அஞ்சல் குறியீடான 99999 எண்ணைப் பெறுகிறது.

பிரான்ஸ் ஐந்து எண்கள் கொண்ட அஞ்சல் குறியீட்டை கடைபிடிக்கிறது. முதல் இரு எண்கள் நகரம் அமைந்துள்ள "டிபார்மென்டை" குறிக்கிறது. பிரெஞ்சுப் புரட்சியின்போது அகரவரிசையில் கொடுக்கப்பட்ட இந்த டிபார்ட்மென்ட் எண்கள், பின்னர் டிபார்ட்மென்ட்கள் பிரிக்கப்பட்டதாலும் பெயர்கள் மாற்றப்பட்டதாலும், தற்போது அகரவரிசையில் இல்லை. இந்த எண்முறை பிரெஞ்ச் நாட்டின் அயல் ஆட்சிப்பகுதிகளுக்கும் விரிவாக்கப்பட்டது. இறுதி மூன்று எண்கள் அனுப்பப்படவேண்டிய இடத்தினை துல்லியமாக குறிக்கின்றன.

ஜெர்மனியில்ஜூலை 25, 1941 இரு எண்கள் கொண்ட குறியீடு அஞ்சல்பொதிகளுக்காக அறிமுகப்படுத்தப்பட்டு பின்னர் அஞ்சல்களுக்கும் விரிவாக்கப்பட்டது. 1962 ஆம் ஆண்டு இது நான்கு எண்கள் கொண்ட குறிநீடுகளுக்கு மாற்றப்பட்டது. மூன்று ஆண்டுகளுக்குப்பிறகு ஜெர்மானிய சனநாயக குடியரசு தனது நான்கு எண் முறையை அறிமுகம் செய்தது. 

இன்று,1993 முதல், ஜெர்மன் அஞ்சல் குறியீடுகள் ஐந்து எண்களைக் கொண்டுள்ளது.இது 1990களில் மேற்கு மற்றும் கிழக்கு ஜெர்மனிகளில் இருந்த நான்கு எண் குறிகளை மாற்றியது. 

இங்குள்ள அஞ்சல் குறியீடுகள் ஐந்து எண்கள் கொண்டதாகும். 1983 வரை ஏதென்ஸ் மற்றும் பிற நகரங்களில் மூன்று எண்கள் கொண்ட அமைப்புகள் இருந்தன.

ஹங்கேரியின் அஞ்சல் குறியீடுகள் நான்கு எண்கள் கொண்டவை. முதல் எண் அஞ்சல் வலயத்தைக் குறிக்கும். 

புடாபெஸ்ட் அஞ்சல்குறியின் படிவம் 1XYZ, X மற்றும் Y மாவட்ட எண்கள் (01 - 23), கடைசி எண் குறிப்பிட்ட அஞ்சலகம். அஞ்சல்பெட்டிகளுக்கான குறியீடுகள் வேறு அமைப்பை கையாளுகின்றன. 
பிற சிறப்புகள்: 

ஹங்கேரியின் அஞ்சல்குறியீடுகளுக்கு: ஹங்கேரியின் அஞ்சல் சேவை

இந்தியாவின் அஞ்சல் எண்கள், அஞ்சலக சுட்டு எண் அல்லது அஞ்சல் குறியீடு எண் (PIN) என வழங்கப்படும். ஆறு எண்களைக் கொண்டிருக்கும் இவ்வெண். காட்டாக கோவை விமானநிலையம் 641014.

இலங்கையின் அஞ்சல் குறியீடுகள் ஐந்து எண்களைக் கொண்டதாகும். ஒவ்வொரு அஞ்சலகத்திற்கும் துணை அஞ்சலகத்திற்கும் எண் கொடுக்கப்படுள்ளது. முதல் எண் மாகாண இலக்கமாகும்.அஞ்சல் எண்களுக்கு இங்கே தேடவும் :




</doc>
<doc id="63532" url="https://ta.wikipedia.org/wiki?curid=63532" title="ஆய்வரங்கு">
ஆய்வரங்கு

ஆய்வரங்கு (Seminar) என்பது, ஒருவகைக் கற்பித்தல் வழிமுறை எனலாம். இது பல்கலைக்கழகம் போன்ற கல்வி நிறுவனங்களிலோ, வணிக அல்லது தொழில்சார் அமைப்புக்களினாலோ ஒழுங்கு செய்யப்படலாம். இது ஒரு சிறு குழுவினரை ஒரு கூட்டத்தில் கூட்டிக் குறித்தவொரு விடயம் தொடர்பில் கலந்தாய்வு நடத்துவதைக் குறிக்கும். இக் கலந்துரையாடல்களில் பெரும்பாலும் பங்குபற்றுவோர் அனைவரும் முனைப்பாகப் பங்கெடுத்துக் கொள்வர். இதில் ஒரு தலைவர் அல்லது நெறியாளர் கலந்துரையாடலை நெறிப்படுத்துவார். முறையான ஒரு ஆய்வுக் கட்டுரை, விரிவுரை என்பவற்றைத் தொடர்ந்த ஒரு கலந்துரையாடலாகவும் இது அமையக்கூடும். 

பெரும்பாலும் ஆய்வரங்குகளில் பங்குபற்றுவோர் எடுத்துக்கொண்ட விடயங்கள் தொடர்பிலான கற்றுக்குட்டிகளாக இருப்பதில்லை. பல்கலைக்கழகங்களில் கூட ஆய்வரங்குகள் பொதுவாக பிந்திய ஆண்டுகளைச் சேர்ந்த மாணவர்களுக்கே ஒழுங்கு செய்யப்படுகின்றன. இத்தகைய ஆய்வரங்குகளுக்கான அடிப்படை நோக்கம், எடுத்துக்கொண்ட விடயம் தொடர்பான நடைமுறைகள் பற்றி மாணவர்களிடையே பழக்கத்தை உருவாக்குவதும், ஆய்வு வேலைகளின்போது எதிர்ப்படும் நடைமுறைச் சிக்கல்களை எடுத்துக்காட்டாகக் கொண்டு கலந்துரையாடுவதை ஊக்குவிப்பதும் ஆகும். இத்தகைய ஆய்வரங்குகள், படிப்பதற்காகப் பரிந்துரைக்கப்பட்ட நூல்கள் தொடர்பில் கலந்துரையாடுவதற்கும், அவை தொடர்பான கேள்விகளை எழுப்புவதற்கும், விவாதங்களை நடத்துவதற்குமான இடமாகவும் பயன்படுவதுண்டு. இவை, விரிவுரைகளோடு ஒப்பிடும்போது ஒரு முறைசாராத கற்பித்தல் முறையாக உள்ளது. 

ஆய்வரங்குகள் தற்போது, வாடிக்கையாளருக்கு அல்லது வாடிக்கையாளர் ஆகக்கூடியவர்களுக்கு உற்பத்தியாளர்கள் அல்லது வழங்குனர்கள் தகவல்களை வழங்கும் ஒரு வணிக நிகழ்வாகவும் இடம்பெறுகின்றன. சிறப்பாக அழைக்கப்பட்டவர்களுக்காக ஒழுங்கு செய்யப்படும் இத்தகைய ஆய்வரங்குகள் இலவசமாகவே நடைபெறும். 



</doc>
<doc id="63533" url="https://ta.wikipedia.org/wiki?curid=63533" title="தொழில்சார் கழகம்">
தொழில்சார் கழகம்

தொழில்சார் கழகம் (Professional association) அல்லது தொழில்சார் அமைப்பு என்பது, ஒரு குறிப்பிட்ட தொழிலை முன்னேற்றுவதற்கும், அத்தொழிலில் ஈடுபட்டிருப்போரின் நலன்களையும், பொதுமக்கள் நலன்களையும் பேணுவதற்குமாக இலாப நோக்கற்ற முறையில் உருவாக்கப்படும் ஒரு அமைப்பு ஆகும். 

தொழில்சார் கழகங்கள் என்பன, "ஒரு குறிப்பிட்ட தொழில் முறையாகச் செய்யப்படுவதை மேற்பார்வை செய்வதற்கும், அதனைக் கட்டுப்படுத்துவதற்குமான அதிகாரம் அளிக்கப்பட்ட, அத்தொழிலைச் சார்ந்த ஒரு குழுவினர்" எனவும், "இத்தொழில் தொடர்பில் மக்களின் நலன்களைக் காப்பதற்கு நடவடிக்கை எடுப்போர்" எனவும், "அத் தொழில் புரிவேரின் நலன்கள் தொடர்பில் சார்பாளர்களாகத் தொழிற்படும் ஒரு குழு" எனவும் இவற்றின் பங்கு பல்வேறு விதமாக நோக்கப்படுகின்றது. அத்துடன், ஒரு தொழிலைக் கட்டுப்படுத்தும் அதிகாரம் கொண்ட அமைப்பு என்ற வகையில், அதன் சலுகைகள் கொண்ட வலுவான நிலையைப் பேணிக்கொள்வதையும் அது நோக்கமாகக் கொண்டிருக்கும்."

இத்தகைய கழகங்கள், தமது உறுப்பினர்களுக்கான நெறிமுறைகளை விதிப்பதன் மூலமும், அத்தொழில்சார் கல்விப் பயிற்சிகளுக்கான தரத்தைப் பேணுவதன் மூலமும் பொதுமக்களின் நலன்களைப் பாதுகாக்கும் நடவடிக்கைகளை எடுக்கின்றன. எனினும் பல வேளைகளில் இக் கழகங்களின் உறுப்பினர்களுக்குப் பணம் கொடுத்துச் சேவைக்கு அமர்த்தும் வாடிக்கையாளர்களின் நலன்களும் பொதுநலன்களும் முரண்படுகின்றபோது, தொழில்சார் கழகங்கள் தமது வாடிக்கையாளர்களின் நலனைக் காக்கவே முற்படுவதாகக் குற்றச்சாட்டுகளும் உள்ளன. இவ்வாறு நோக்கங்கள் முரண்படுவது தொடர்பில் பொதுவாகத் தொழில்சார் கழகங்கள் சமநிலையைப் பேணுவதற்குப் பெரும் முயற்சி எடுக்கின்றன. உறுப்பினர்களின் நலன்கள் என்று வரும்போது சில தொழில் கழகங்கள், தொழிலாளர் சங்கங்களைப் (labor union) போல் நடந்து கொள்வதான குற்றச் சாட்டுகளும் உண்டு.

பல தொழில்சார் கழகங்கள், அத் தொழிலுக்கான கல்வித் திட்டங்களை உருவாக்குவதிலும், அவற்றை மேற்பார்வை செய்வதிலும், தொழில் திறமைகளை வளர்த்தெடுப்பதிலும் ஈடுபடுகின்றன. அதனால், பல தொழில்சார் கழகங்கள், அத்தொழில் புரிவோர் தேவையான தகைமைகளைக் கொண்டுள்ளார்கள் என உறுதிப்படுத்துவதற்காகச் சான்றளிக்கும் நடைமுறைகளையும் வகுத்துள்ளன. சில கழகங்களைப் பொறுத்தவரை அக் கழகங்களில் ஒருவரை உறுப்பினராக ஏற்றுக்கொள்வதும், சான்றளிப்பதும் ஒன்றே. ஆனால், வேறு சில கழகங்கள் இவற்றை வேறு வேறான நடவடிக்கைகளாகக் கொள்கின்றன. அத்துடன், சில தொழில்துறைகளைப் பொறுத்தவரை, தொழில்சார் கழகங்களில் உறுப்புரிமை பெறுவது அத் தொழிலைப் புரிவதற்கான அனுமதியாகவும் அமைகின்றது. ஆனால் வேறு சில துறைகளில் இத்தகைய தொழில் புரிவதற்கான அனுமதி வழங்கும் அதிகாரம் தனியான அமைப்புக்களிடம் உள்ளன. 


</doc>
<doc id="63534" url="https://ta.wikipedia.org/wiki?curid=63534" title="தொழில்சார் நெறிமுறை">
தொழில்சார் நெறிமுறை

தொழில்சார் நெறிமுறை ("Professional ethics") என்பது, தொழில்சார் வல்லுனர்கள் கொண்டுள்ள சிறப்பு அறிவு காரணமாக எழுகின்ற ஒழுக்கம் சார்ந்த விடயங்கள், பொதுமக்களுக்குச் சேவைகளை வழங்கும்போது அந்த அறிவைப் பயன்படுத்துவதை எவ்வாறு கட்டுப்படுத்துவது போன்றவை தொடர்பானது.

தொழில் வல்லுனர்கள், அவர்கள் பெற்றுள்ள சிறப்பு அறிவு காரணமாக ஒரு பொது மகனுக்கு இருப்பதைவிடவும் மேலதிகமான சில நெறிமுறைகள் சார்ந்த கடமைகளைக் கொண்டுள்ளார்கள். ஏனெனில், தொழில்சார் வல்லுனர்கள் அவர்கள் துறைசார்ந்த விடயங்களில் தாம் கற்றுக்கொண்டவற்றின் அடிப்படையில் முடிவுகளை எடுக்கும் நிலையில் உள்ளவர்கள். பொதுமக்கள் அவ்வாறான பயிற்சியைப் பெற்றிராததால் அவர்களால் அவ்வாறான முடிவை எடுக்க முடியாது. எடுத்துக்காட்டாக உரிய பயிற்சி பெற்றிராத ஒருவர் விபத்தில் காயமடைந்த ஒருவருக்கு உதவாமல் பார்த்துக்கொண்டிருந்தார் என்று அவர்மீது குற்றம் சுமத்த முடியாது. ஆனால் இதையே முழுப் பயிற்சிபெற்ற மருத்துவர் ஒருவர் செய்தால் அவர் தனது கடமையில் இருந்து தவறியதாகக் கருதப்படும்.

இத்தகைய மேலதிகமான அறிவு தொழில்சார் வல்லுனர்களுக்கு அதிகாரத்தையும், பலத்தையும் கூடக் கொடுக்கிறது. தொழில்சார் வல்லுனர்களால் வழங்கப்படும் சேவைகள் தமக்கு நன்மை பயக்கும் என்னும் எண்ணத்தினாலேயே வாடிக்கையாளர்கள் வல்லுனர்கள் மீது நம்பிக்கை வைக்கிறார்கள். ஆனாலும், தமக்கு உள்ள அதிகாரத்தைப் பயன்படுத்தி வல்லுனர்கள், வாடிக்கையாளர்களை ஏமாற்றுவதும் உண்டு. 


</doc>
<doc id="63535" url="https://ta.wikipedia.org/wiki?curid=63535" title="ராஜமன்றி">
ராஜமன்றி

ராசமன்றி அல்லது இராசமுந்திரி ("Rajahmundry"/rajamahendravaram) (தெலுங்கு: రాజమండ్రి) என்கிற நகரம் ஆந்திரப்பிரதேச மாநிலத்தில் கிழக்கு கோதாவரி மாவட்டத்தின் ஒரு முக்கிய நகரம். கோதாவரி ஆற்றின் கரையில் அமைந்துள்ள இந்த அழகிய நகரம் ஆந்திரப் பிரதேச மாநிலத்தில் ஐந்தாவது பெரிய நகரம். இது ஆந்திராவின் கலாச்சாரத் தலைநகர் என்று மதிக்கப்படுகிறது. 2001-ஆம் ஆண்டு மக்கள் தொகைக் கணக்கெடுப்பின் படி இதன் மக்கள் தொகை 653987. 

இராசமகேந்திரி என்றும் இராசமகேந்திரவரம் என்றும் சரித்திரத்தில் நிலைபெற்றுள்ள இந்த நகரின் பெயர் நாளடைவில் மருவி ஆங்கிலேயர் ஆட்சிக் காலத்தில் இராஜமன்றி என்றாகி இருக்கிறது. இந்த நகரின் பழமை, கி.பி.பதினொன்றாம் நூற்றாண்டில் (கி.பி.1022) சாளுக்கிய அரசன் இராசராச நரேந்திரனுடைய ஆளுகைக்கு உட்பட்ட முக்கிய நகராக இது இருந்ததற்கான ஆதாரங்களில் இருந்து தெரிகிறது.

தெலுங்கு மொழியின் ஆதாரத் தொட்டில்களில் ஒன்றாக இந்த நகரம் திகழ்ந்திருக்கிறது. தெலுங்கு மொழியின் ஆதிகவி நன்னையா இந்த ஊரைச் சேர்ந்தவர். இவரும் திக்கனா மற்றும் யர்ரனா ஆகிய மூவரும் சேர்ந்து மகாபாரதத்தினைத் தெலுங்கில் “ஜெயா” என்கிற பெயரில் மொழிபெயர்த்தனர். தெலுங்கு இலக்கியத்தின் முதல் படைப்பாக இது கருதப்படுகிறது. தெலுங்கு மொழியின் முதல் நாவல் ராஜசேகர சரித்திரம் எழுதிய கந்துகூரி வீரேசலிங்கம் பிறந்த ஊரும் இதுவே. 

சனசங்கத்தின் தொடக்கத்துக்கு வித்திட்ட அவசரல ராமாராவும் இராசமுந்திரியைச் சேர்ந்தவரே. சுதந்திரப் போராட்ட காலத்தில் இந்த ஊர் முக்கியப்பங்கு வகித்திருக்கிறது. 

16°59′N 81°47′E16.98°N 81.78°E. என்கிற அட்சரேகை தீர்க்கரேகைகளுக்கு இடைப்பட்ட இந்த நகரம், கடல்மட்டத்திலிருந்து சுமார் 45 அடி உயரத்தில் உள்ளது. நெல்லும் கரும்பும் முக்கிய வேளாண் விளைபொருட்கள். ஏப்ரல் முதல் ஜூன் வரையிலான கோடைகாலத்தில் 34 டிகிரி முதல் 48 டிகிரி வரையிலும் வெயில் கொளுத்தும். நவம்பர் முதல் ஜனவரி வரையிலான குளிர் காலத்தில் 27 டிகிரி முதல் 30 டிகிரி வரை வெப்பநிலை நிலவும். பருவக்காற்றுகளாலும் வங்கக் கடலின் காற்றழுத்தத் தாழ்வு மண்டலங்களாலும், புயல்காற்றுகளாலும் தாராளமாக மழை பெய்யும் பகுதியாக விளங்குகிறது.

2001-ஆம் ஆண்டு தேசிய மக்கள் தொகைக் கணக்கின் படி இங்கே மக்கள் தொகை சுமார் ஆறு லட்சத்து ஐம்பத்து நான்காயிரம். ஆண் பெண் விகிதாச்சாரம் ஏறக்குறைய 50 விழுக்காடு. படித்தவர் விழுக்காடு 70 சதம் (தேசிய சராசரி 59.5%). ஆண்களில் படித்தவர்கள் எண்ணிக்கை 74 சதம்; பெண்களில் 66 சதம். 

இராசமுந்திரியின் முக்கியக் கவர்ச்சி கோதாவரி நதி.கோதாவரியின் குறுக்கே சர் ஆர்தர் காட்டன் என்பவரால் கட்டப்பட்டுள்ள தௌலேசுவரம் நீர்த்தேக்கம் நான்கு(தௌலேசுவரம், ரியாலி, மட்டுரு, விசேசுவரம்) பகுதிகளுக்கு நீர்ப்பாசனத்தை ஒழுங்குபடுத்தி வளப்படுத்துகிறது.

கோதாவரியின் குறுக்கே முதல் ரயில் பாலம் 1897-ல் வால்டன் என்கிற ஆங்கில பொறியாளரின் மேற்பார்வையில் மூன்று கிலோமீட்டர் நீளத்தில் கட்டப்பட்டது. அது இப்போது பலவீனமடைந்து விட்டதால் ஆசியாவின் மிகப் பெரிய இரட்டை வழிப்பாலம் (சாலைவழி, புகைவண்டி வழி) கோதாவரிக்குக் குறுக்கே கொவ்வூரையும் இராசமுந்திரியையும் இணைக்கும் வண்ணம் கட்டப்பட்டுள்ளது. இது தவிர மூன்றாவது இணைப்புப் பாலம் ஒன்றும் கட்டப்பட்டுள்ளது.

ரல்லபண்டி சுப்பாராவ் அருங்காட்சியகம் பனைஓலை இலக்கியப்பிரதிகள் உள்ளிட்ட அரிய பழங்காலப் பொக்கிஷங்களைக் கொண்டுள்ளது. 

பப்பிமலையில் பெரந்தல பள்ளி என்கிற இடத்தில் அழகிய அருவி ஒன்று உள்ளது. பாப்பிகொண்டலு என்கிற இடத்தில் படகுசவாரியும் இயற்கைக் காட்சிகளும் சிறந்த சுற்றுலா அனுபவத்தைத் தரும்.

கோதாவரி நதிக்கரையில் அமைந்துள்ள கோடிலிங்கலு (கோடி சிவலிங்கங்களைக் கொண்டது என்று பொருள்) என்கிற கோவில் உள்ளது. இசுகான் இயக்கத்தினர் கட்டியுள்ள மிகப்பெரிய கிருஷ்ணன் கோவில் நகரின் புதிய கவர்ச்சி. 12 ஆண்டுகளுக்கு ஒருமுறை 12 நாட்கள் கொண்டாடப்படும் புஷ்கரம் (கோதாவரி நதியில் அன்று மூழ்கி எழுந்தால் பாவங்கள் தொலையும் என்பது நம்பிக்கை) 2003-ஆம் ஆண்டு கொண்டாடப்பட்ட போது மூன்றரைக் கோடிப் பேர் கோதாவரியில் மூழ்கி எழுந்தார்களாம்.

கொன்னசீமா என்கிற பகுதி உள்ளிட்ட மாவட்டத்தின் பல இடங்களில் பெட்ரோலியம் மற்றும் இயற்கை எரிவாயு ஏராளமான அளவில் இருப்பது கண்டுபிடிக்கப்பட்டுள்ளது. மத்திய அரசுக்குச் சொந்தமான எண்ணெய் எரிவாயு கார்ப்பொரேஷனின் (ONGC) தென்மண்டல கோதாவரி- கிருஷ்ணா படுகையின் தலைமையகம் ராஜமுந்திரி. தற்போது தினசரி சுமார் ஆயிரம் டன் பெட்ரோலியமும் பத்து மில்லியன் கனமீட்டர் எரிவாயுவும் உற்பத்தி செய்யப்படுகின்றன.



என்று ஏராளமான உயர்கல்வி வாய்ப்புகளுடன் நூற்றுக்கணக்கில் அரசு மற்றும் தனியார் பள்ளிகள் இராசமுந்திரியைக் கல்வியில் முக்கியமான நகரமாக்கி உள்ளன.


இராசமுந்திரி தெலுங்கு இலக்கியத்தின் தலைநகரம் என்று மதிக்கப்படுகிறது. தெலுங்கு மொழிக்கு வளம் சேர்த்த ஏராளமான இலக்கியவாதிகள் இராசமுந்திரியைச் சார்ந்தவர்கள். அவர்களில் சிலர்:




</doc>
<doc id="63544" url="https://ta.wikipedia.org/wiki?curid=63544" title="தலித் முரசு">
தலித் முரசு

தலித் முரசு திங்கள்தோறும் வெளிவரும் குமுக நீதி இதழ். அழகிய பெரியவன், யாழன் ஆதி மற்றும் புனித பாண்டியன் போன்றோர்களை ஆசிரியர்களாக கொண்டு வெளிவரும் நூல். பெரியாரிய, அம்பேத்காரிய எண்ண ஓட்டங்களைத் தாங்கி வரும் இதழ்.



</doc>
<doc id="63545" url="https://ta.wikipedia.org/wiki?curid=63545" title="தலித் கலை ஆதார மையம்">
தலித் கலை ஆதார மையம்

தலித் கலை ஆதார மையம், மதுரையில் அரசரடி பகுதியில் இயங்கி வரும் ஒரு அமைப்பு ஆகும். இவர்கள் ஆண்டுதோறும் நடத்தும் தலித் கலை விழா மிகவும் புகழ் பெற்றது. அடித்தள மக்களின் கலைகளை போற்றி, பாதுகாப்பதற்கு இவ் அமைப்பு முழு அளவில் இயங்குகிறது. மேலும் அம்பேத்காரிய, அயோத்திதாசரின் படைப்புகளை நூல்களாக வெளியிடுகிறது.


</doc>
<doc id="63548" url="https://ta.wikipedia.org/wiki?curid=63548" title="ஒண்டிவீரன்">
ஒண்டிவீரன்

ஒண்டிவீரன் (இறப்பு:1771) என்பவர் திருநெல்வேலி மாவட்டம் சங்கரன்கோவில் வட்டத்திற்க்கு உட்பட்ட நெற்கட்டான் செவலைத் தலைமையிடமாகக் கொண்டு ஆண்டு வந்த பாளையக்காரரான பூலித்தேவன் என்பவரின் படையில் படைவீரராகவும், படைத்தளபதியாகவும் இருந்த தாழ்த்தப்பட்ட இனத்தின் அருந்ததியர் பிரிவைச்சார்ந்த விடுதலைப்போராட்ட வீரர் ஆவார். 
புலித்தேவனின் படையில் தளபதியாக செயல்பட்ட வெண்ணிக் காலாடி, மற்றும் பொட்டி பகடை போன்றோறும் இவருடன் விடுதலைப் போராட்டத்திற்கு வித்திட்டவர்களேயாவர். 

மேலும் ஆசு என்னும் வெள்ளையரை சுட்டு கொன்ற பின் வாஞ்சிநாதன் தனது கைப்பட எழுதிய மடலில் "கேவலம் கோமாதா கறி தின்னும் பஞ்சமன்" என்று எழுதியவர்களுக்கு (பின்னாளில் பஞ்சமன் என்பதை அன்றைய காலத்தில் இங்கிலாந்தில் மன்னராக இருந்த ஐந்தாம் சார்ச் குறிப்பதாக மாற்றி விட்டார்கள் என தலித் முரசு குற்றம் சாட்டுகிறது) அக்குமுகத்தை சார்ந்த ஊடங்கள் முக்கியத்துவம் தருவதை போல் மெய்யாக விடுதலைக்கு போரிட்ட வென்னி காலாடி, "ஒண்டி வீரன்", கந்தன் பகடை, பொட்டி பகடை, சுந்தரலிங்கம், கட்டன கருப்பணன் போன்றோர்களின் வரலாறுகளை திட்டமிட்டு மறைக்கின்றனர் என அ. மார்க்சு, அழகிய பெரியவன், ஏ.பி. வள்ளிநாயகம் மற்றும் முற்போக்கு எழுத்தாளர்கள் பலர் குற்றம் சாட்டுகின்றனர்.

1767 ம் ஆண்டு ஆங்கிலேயருடனான போரில் ஆங்கிலேய தளபதி கர்னல் எராலின் படையினை இரண்டாயிரம் வீரர்களுடன் போரிட்டு வெற்றிப் பெற்றார். பூலித்தேவரின் வெற்றிக்கு பெரிதும் உறுதுணையாக இருந்தார்.

2000 ஆம் ஆண்டு தமிழக அரசிடம் ஒண்டிவீரனின் இனத்தவர்கள் தங்கள் சார்ந்த வீரனுக்கு ஒரு நினைவுமண்டபம் கட்டவேன்டும் என்று மனுத்தாக்கல் செய்தார்கள். இதன் காரணமாக 2011 ஆம் ஆண்டு அப்போதைய தகவல் மற்றும் மக்கள் தொடர்பு துறை அமைச்சராக இருந்த பரிதி இளம்வழுதியின் மூலம் 49 லட்சம் ஒதுக்கப்பட்டது. பாளையங்கோட்டையில் ரூபாய் 50 இலட்சம் செலவில் ஒண்டிவீரன் மணிமண்டபம் தமிழக முதல்வரால் காணொளிக் காட்சி மூலம் 1 மார்ச் 2016 அன்று திறந்து வைக்கப்பட்டது. 




</doc>
<doc id="63552" url="https://ta.wikipedia.org/wiki?curid=63552" title="மரபணு பகுதிகள்">
மரபணு பகுதிகள்

மூலக்கூற்று உயிரியலில், மரபணு குறியீட்டுப்பகுதி (coding region or exon) என்பது மரபணு வரிசையில் வெளிப்படுத்தப்படும் பகுதிகளைக் குறிப்பவை ஆகும். மெய்க்கருவுயிரிகளில் (Eukaryote) ஆர்.என்.ஏ நகலாக்கத்தின் பின் பெறப்படும் ஆர்.என்.ஏ க்கள் முந்திய அல்லது முதிர்வற்ற ஆர்.என்.ஏ (precursor RNA) என அழைக்கப்படும். இவ் ஆர்.என்.ஏ வில் மரபணுவை புரத உற்பத்திக்கு செலுத்தும் குறியீடுகளும் (exon or gene coding region), புரத உற்பத்தியை குறியிடாத வரிசைகளும் (intron or non-coding sequence) நிறைந்து காணப்படும். ஆய்வாளர்கள் உயிரணுவின் கருவில் உள்ள ஆர்.என்.ஏ அளவுகளுக்கும், கருவின் வெளியே உள்ள குழியமுதலுரு ஆர்.என்.ஏ அளவுகளுக்கும் உள்ள வேற்றுமையை நார்தன் படிவு மூலம் தற்செயலாகக் கண்டுபிடித்தனர். இதன் பின் ஆர்.என்.ஏ நகலாக்கத்தின் பின் அவைகளில் சில மாற்றங்கள் நடைபெறுகின்றன என்ற கருத்தாக்கம் ஏற்பட்டது. ஆய்வாளர்களின் அயராத முயற்சியினால் ஆர்.என்.ஏ முதிர்வாக்கம் அல்லது ஆர்.என்.ஏ பிளவிணைதல் (RNA maturation or RNA splicing) என்ற நிகழ்வு அறியப்பட்டது. இந் நிகழ்வின் போது சிறிய ஆர்.என்.ஏ புரதங்கள் (small nuclear ribo nuclear protein) இணைந்து மரபணுக் குறியீடற்ற பகுதிகள் பிளக்கப்பட்டு அல்லது களையப்பட்டு மரபணுக் குறியீட்டுப்பகுதிகள் இணைக்கப்படும்.


</doc>
<doc id="63557" url="https://ta.wikipedia.org/wiki?curid=63557" title="அண்ணாமலைப் பல்கலைக்கழகப் பதிப்பகம்">
அண்ணாமலைப் பல்கலைக்கழகப் பதிப்பகம்

அண்ணாமலைப் பல்கலைக்கழகப் பதிப்பகம் தமிழ்நாடு அண்ணாமலைப் பல்கலைக்கழகத்தின் கீழ் இயங்கும் ஒரு பதிப்பகம். 1929 ஆண்டில் நிறுவப்பட்ட இப்பதிப்பகத்தின் மூலம் நூல்களை அச்சிட்டு குறைந்த விலையில் வழங்கி வருகின்றனர். இப்பதிப்பகத்தின் வழி பல்வேறு துறை சார்ந்த 625 நூல்கள் வெளிவந்துள்ளன. அதனோடு பல்வேறு ஆய்வு சார்ந்த இதழ்களும், கருத்தரங்கக் கட்டுரைகளின் தொகுப்புகளும் வெளிவந்துள்ளன.



</doc>
<doc id="63570" url="https://ta.wikipedia.org/wiki?curid=63570" title="அசிட்டைல்நீக்குநொதி தடுப்பிகள்">
அசிட்டைல்நீக்குநொதி தடுப்பிகள்

அசிட்டைல்நீக்குநொதி தடுப்பிகள் ( histone deacetyallase inhibitors, HDAC inhibitors) மூலக்கூற்று உயிரியலில் ஆய்வுக்காக பயன்படும் ஒரு தடுப்பூட்டி ஆகும். பின்னாளில் புற்று நோய் மற்றும் மூளையில் காயங்கள் ஏற்படும்போது , நிறப்புரியில் (chromosome) பல மாற்றங்கள் ஏற்படுகின்றன என கண்டுபிடிக்கப்பட்டன. நிறப்புரியில் உள்ள இசுடோன் புரதத்தில் ஏற்படும் எபிமரபியல் மாற்றங்களால் புற்று நோய் மிகைபடுத்தப்டுகின்றன என்றும், மூளையில் ஏற்படும் காயங்களினால் நரம்பு உயிரணுக்களில் இறப்பு நிகழ்கின்றன (programmed cell death or apotopsis) என அறியப்பட்டது. இவைகள் இசுடோன் புரதத்தில் ஏற்படும்
அசிட்டைல் நீக்கமும் (deacetyalation) ஒரு கரணியம் ஆகும். இதனால் அசிட்டைல் நீக்கம் தடுப்பூட்டி மருந்துகள் (வல்புரோயிக் காடி, சோடியம் பினைல் பியுட்ட்ரட், phenylbutyrate and valproic acid) கொடுக்கப்படும் போது புற்று நோய், மூளை காயங்களினால் ஏற்படும் பாதிப்புகள் குறைக்கப்படுகின்றன. மேலும் இம்மருந்துகள் இன்னும் ஆய்வு நிலையிலே உள்ளன. ஏனெனில் ஆய்வு விலங்கு ஒவ்வொன்றிலும் ஒவ்வொரு வகையான முடிவுகளை தருவதால் ஒரு நிலையான நிலைப்பாட்டுக்கு ஆய்வாளர்கள் வர முடியவில்லை.


</doc>
<doc id="63584" url="https://ta.wikipedia.org/wiki?curid=63584" title="மரபணு சாராப் பகுதி">
மரபணு சாராப் பகுதி

மரபணு சாராப் பகுதிகள் என்பது நிலைகருவுள்ள உயிர்களில் (Eukaryote) முந்திய ஆர்.என்.ஏ க்களில் (precursor RNA) உள்ள ஒரு வரிசையாகும். இவைகள் ஆர்.என்.ஏ முதிர்வாக்கம் அல்லது ஆர்.என்.ஏ பிளவிணைதல் என்னும் நிகழ்வு மூலம் அகற்றப்பட்டு மரபணு பகுதிகள் இணைக்கப்படும். நிலைக்கருவிலி உயிர்களில் (prokaryote) இவைகள் காணப்படுவதில்லை. முதலில் மரபணு சாராப் பகுதிகளை குப்பைகள் (junk) என கருதப்பட்டது. பின்னர் வளர்சிதை மாற்றங்களில் (developmental regulation) இன்றியமையாத பணிகளை புரியும் குறு ஆர்.என்.ஏ க்கள் இப்பகுதிகளில் இருந்துதான் உற்பத்தி செய்யப்படுகிறது என அறியப்பட்டது.


</doc>
<doc id="63588" url="https://ta.wikipedia.org/wiki?curid=63588" title="திவேர்">
திவேர்

திவேர் ("Tver", ) என்பது உருசியாவின் தெவேர் மாகாணத்தின் தலைநகராகும். இது உருசியத் தலைநகர் மாஸ்கோவுக்கு வடக்கே அமைந்துள்ளது. இதன் மக்கள் தொகை 405,500 (2007 மதிப்பீடு); 408,903 (2002 கணக்கெடுப்பு). இது 1931 முதல் 1990 வரை "கலினின் நகர்" () என அழைக்கப்பட்டது. வரலாற்றில் முக்கிய வாய்ந்த நகர். இரண்டாம் உலகப்போரில் செருமனியரால் கைப்பற்றப்பட்ட நகர். இங்குள்ள திவேர் அரச மருத்துவ அகாதமி, திவேர் அரச தொழில்நுட்ப பல்கலைக்கழகம், திவேர் அரச பல்கலைக்கழகம் என்பன முக்கிய உயர் கல்விக்கூடங்களாகும்.


</doc>
<doc id="63591" url="https://ta.wikipedia.org/wiki?curid=63591" title="யூபிக்கியுட்டினேற்றம்">
யூபிக்கியுட்டினேற்றம்

யூபிக்கியுட்டினேற்றம் (ubiquitination) அல்லது புரத அழிவு குறியீடு என்பது நிலைகரு உயிர்களில் நடைபெறும் குறிபிட்ட குறியீடுகளால் (signaling) புரத அழிவு நிகழ்வுக்கு வழிகாட்டும் ஒரு குறியீடு ஆகும். இவ்வினையில் புரத அழிவுக்கு ஆயத்தமாகும் புரதங்கள் யுபிகுயிட்டின் என்னும் சிறிய புரதங்களால் புரத அழிவு குறியீடு ஏற்றப்படும். இவ்வினை புரதங்களின் லைசின் என்னும் அமினோ காடியில் நடைபெறும். யுபிகுயிட்டின் 76 அமினோ காடிகளை (ஒவ்வொரு அமினோ காடியும் தோரயமாக 110 டால்டன் மூலக்கூறு நிறையேய் கொண்டவை) 8.5kD நிறை கொண்ட சிறிய புரதம். யுபிகுயிட்டின் என்னும் சொல் "எல்லா இடங்களிலும் " என்னும் பொருள் தரும் வார்த்தை ஆகும். இவைகள் மாந்த மற்றும் பயிர்களின் எல்லா பாகங்களிலும் நிலையாக வெளிபடுவை ஆகும். மேலும் அனைந்து நிலைகரு உயிர்களில் இப்புரதம் மிகையான ஒற்றுமையேய் கொண்டுள்ளது. இவைகள் நிலையான அளவில் உயிரணுக்களில் வெளிபடுவதால், இவ் மரபணுவின் தொடரியெய் மற்ற மரபணுவை மிகையாக வெளிபடுத்த பயிர்களில் பயன்படுத்தப்படுகிறது.


</doc>
<doc id="63595" url="https://ta.wikipedia.org/wiki?curid=63595" title="பெருமூலக்கூறு">
பெருமூலக்கூறு

பருமூலக்கூறு அல்லது பெருமூலக்கூறு ("macromolecule") என்பது புரதம், கருவமிலம் (அல்லது நியூக்கிளிக்கமிலம்), கூட்டுச்சர்க்கரை, கொழுப்பு போன்ற அதிக மூலக்கூற்று நிறையுடைய உயிர் வேதிப்பொருள்களுக்கான பொதுப் பெயர் ஆகும். இவற்றுள் சில உயிர்வேதிப் பலபடியாகவும் (polymers) சில அப்படிப் பலபடியல்லாத அதிக மூலக்கூற்று நிறையுடைய பொருளாகவும் இருக்கும். . பொதுவாக இம்மூலக்கூறு ஆயிரக்கணக்கான அணுக்களைக் கொண்டதாக இருக்கும். செயற்கையான பெருமூலக்கூறுகளுக்கு நெகிழிகள், நானோ குழாய்கள், செயற்கை இழைகள் போன்றவை எடுத்துக்காட்டுகள். 


</doc>
<doc id="63599" url="https://ta.wikipedia.org/wiki?curid=63599" title="கொரசோன் அக்கினோ">
கொரசோன் அக்கினோ

மரீயா கொரசோன் "கோரி" அக்கினோ ("Maria Corazon "Cory" Cojuangco Aquino", ஜனவரி 25, 1933 – ஆகஸ்ட் 1, 2009) என்பவர் பிலிப்பைன்சின் அரசியல்வாதியும், மக்களாட்சி, அமைதி, பெண்ணுரிமை போன்றவற்றிற்கு குரல் கொடுத்தவரும் ஆவார். இவர் பிலிப்பைன்சின் 11வது குடியரசுத் தலைவராக (சனாதிபதி) 1986 முதல் 1992 வரை பணியாற்றினார். அத்துடன் பிலிப்பைன்சின் முதலாவது பெண் சனாதிபதியும் ஆசிய நாடொன்றின் முதலாவது பெண் சனாதிபதியும் ஆவார்.

அக்கினோ செல்வச்செழிப்பான குடும்பத்தை சேர்ந்தவர். இவர் ஐக்கிய அமெரிக்காவில் கல்வி பயின்றார். தொடக்கத்தில் இவர் அரசியலில் நுழையவில்லை. அப்போது பிலிப்பைன்சில் மேலவை உறுப்பினராகவும் (செனட்டர்) எதிர்க்கட்சித் தலைவராகவும் இருந்த பெனினோ அக்கினோ என்பவரை திருமணம் புரிந்தார். பெனினோ சனாதிபதி பெர்டினண்ட் மார்ச்கோசின் சர்வாதிகார ஆட்சியைப் பலமாக எதிர்த்து வந்தவர்.

கணவர் பெனினோ நினோய் அகினோ நாடு கடத்தப்பட்டார். 1985 ஆம் ஆண்டு ஆகஸ்ட் 21 இல் அமெரிக்காவில் இருந்து நாடு திரும்பிய அவர் மணிலா விமான நிலையத்தில் சுட்டுக்கொல்லப்பட்டார். அதைத் தொடர்ந்து கொரசோன் கணவர் நடத்திய பிலிப்பைன்ஸ் குடியரசு கட்சிக்கு தலைவராகி வழிநடத்தினார். அப்போது ஜனாதிபதியாக இருந்த மார்க்கோசுக்கு எதிராக 1986ம் ஆண்டு நடந்த தேர்தலில் போட்டியிட்டார். இத்தேர்தலில் மார்கோஸ் வெற்றி பெற்றதாக அறிவிக்கப்பட்டது. ஆனாலும் தேர்தலில் பல முறைகேடுகள் இடம்பெற்றதாக எதிர்க்கட்சிகள் அறிவித்ததை அடுத்து நாட்டில் மக்கள் புரட்சி இடம்பெற்றது. இதனையடுத்து மார்க்கோஸ் பதவியில் இருந்து விலகியதை அடுத்து கொரசோன் மக்கள் ஆதரவுடன் குடியரசுத் தலைவராகப் பதவி ஏற்றார். பிலிப்பைன்ஸ் நாட்டின் முதல் பெண் ஜனாதிபதி என்ற பெருமையை பெற்றார்.

சிலகாலம் புற்றுநோயால் பீடிக்கப்பட்டிருந்த கொரசோன் 76வது அகவையில் 2009 ஆகஸ்ட் 1 அதிகாலை இறந்தார்.



</doc>
<doc id="63603" url="https://ta.wikipedia.org/wiki?curid=63603" title="ஜி சியான்லின்">
ஜி சியான்லின்

ஜி சியான்லின் (ஆகஸ்ட் 6, 1911 – ஜூலை 11, 2009) ஒரு பன்முகக் கலைஞர். இந்திய சீன மொழியியல் ஆய்வாளராக, எழுத்தாளராக, வரலாற்று ஆசிரியராக என்று பல அடையாளங்களுடன் திகழ்ந்த இவர் பிறந்தது சீனாவில் கிங்பிங் (இது தற்போது லின்ச்சிங் என்று அழைக்கப்படுகிறது) நகரில். மறைந்தது பெய்ஜிங் நகரில். ஜி சியான்லின், தன்னுடைய நேர்மை, நாணயம் போன்ற சிறந்த குணநலன்களின் அடையாளமாகத் திகழ்ந்தவர். சீனத் தலைவர் வென்ஜியாபாவ் பாரதப்பிரதமர் மன்மோகன் சிங்கிடம், ஜி சியான்லின் தான் தன்னுடைய வழிகாட்டி என்று சொல்லி இருக்கிறார். 

ஜி சியான்லின் 1911 ஆம் ஆண்டு ஆகஸ்ட் மாதம் 6 ஆம் நாள் பிறந்தார். சனேஜி, ஜினன் ஆகிய ஊர்களில் பள்ளிப்படிப்பையும், ஷாந்தோங் பல்கலைக்கழகத்தில் உயர்கல்வியையும் முடித்த ஜி சியான்லின், சிங்குவா பல்கலைக்கழகத்தில் மேற்கத்திய இலக்கியம் படித்தார். கோத்தின்ஜன் பல்கலைக்கழகத்தில் சமஸ்கிருதம், பாலி முதலான புராதன மொழிகளைக் கற்றார். 1941-ல் முனைவர் பட்டம் பெற்றார். அதன்பிறகு வழக்கற்றுப் போன இந்திய ஐரோப்பிய மொழிவகைகள் குறித்து கற்றறிந்து, 1946-ல் சீனா திரும்பி பெய்ஜிங் பல்கலைக்கழகத்தில் பேராசிரியர் ஆனார்.
அதன் பின் வாழ்நாள் அர்ப்பணிப்பில் இந்திய மொழிகள், இந்தியக் கலாச்சாரம் ஆகியவை குறித்த ஆராய்ச்சிகளில் சைனாவின் முக்கிய ஆராய்ச்சியாளராகத் திகழ்ந்தார். இந்தியாவிலிருந்து புத்தமதம் சைனாவுக்குப் பரவிய விதம் தொடங்கி, சைனாவிலிருந்து காகிதம் பட்டு போன்றவை எப்படிப் பரிமாறிக் கொள்ளப்பட்டன என்பது வரை பரவலாகவும் ஆழமாகவும் ஆய்வுகள் மேற்கொண்டுள்ளார். 

பெய்ஜிங் பல்கலைக்கழகத்தில் கிழக்கு ஆசிய மொழிகளுக்காகத் தனித் துறையையே தொடங்கி அடுத்த மூன்று ஆண்டுகளுக்குள் 40 கட்டுரைகளும் 13 ஆய்வுக் கட்டுரைகளும் அந்தத் துறை சார்பில் வெளிவரச் செய்தார். 1956-ஆம் ஆண்டு சீன அறிவியல் கழகத்தின் சமூக அறிவியல் பிரிவுக்கு ஆணையராகத் தேர்ந்தெடுக்கப்பட்டார்.

1966க்கும் 1976-க்கு இடைப்பட்ட காலகட்டத்தில் சைனாவில் கலாச்சாரப் புரட்சி ஏற்பட்டிருந்த போது (http://en.wikipedia.org/wiki/Cultural_Revolution) சைனாவின் முன்னேற்றத்துக்குத் தடையாக பின்னோக்கி இழுத்துச் செல்கின்றன என்கிற நம்பிக்கை வலுப்பெற்று, பழைய இலக்கியங்கள், கலாச்சார நடவடிகைகள், பழக்க வழக்கங்கள், தொல்பொருட்கள் எல்லாமே சிதைக்கப்பட்டு அழிக்கப்பட்டுக் கொண்டிருந்தன. அந்தக் காலகட்டத்தில் ஜி சியான்லின் மிகத் துணிச்சலாக ஒருகாரியம் செய்தார். ரகசியமாக இராமாயணத்தை அதன் கவிதை நடை சிதையாமல் சீன மொழியில் மொழி பெயர்த்தார். 1998-ல் MEMOIRS FROM THE COWSHED என்கிற நூலில் அந்தக் காலகட்டத்தில் தன்னுடைய வாழ்வில் நேர்ந்த கடினமான அனுபவங்களை விளக்கி உள்ளார். 

1978-ல் ஜி பெய்ஜிங் பல்கலைக்கழகத்தின் துனைத் தலைவராகவும் சீன அகாதெமியின் தெற்காசிய ஆய்வுமையத்தின் இயக்குநராகவும் பதவியில் அமர்ந்தார். மொழியியல் சம்பந்தமான பல அமைப்புகளில் (Chinese Foreign Literature Association, Chinese South Asian Association, Chinese Language Society) தலைமைப் பொறுப்பை ஏற்றார். சீனாவின் கலாச்சாரம், தெற்காசியத் தொடர்பு, சம்ஸ்கிருத மொழி, மற்றும் கலாச்சார மொழியியல் ஒப்பீடுகள் என்று பலதரப்பட்ட தலைப்புகளில் 11 நூல்கள், 200-க்கும் மேற்பட்ட ஆய்வுக் கட்டுரைகளை வெளியிட்டார். 1998-ல் வழக்கொழிந்து போன இந்திய நாட்டியக்கலையின் ஓர் அம்சம் (மைத்ரேயசமிதி நாடகம்) குறித்த மொழிபெயர்ப்பு பகுப்பாய்வு நூல் ஒன்றையும் வெளியிட்டார்.

இந்திய சரித்திரம் பற்றிய நூல், சீன கரும்புச் சர்க்கரை பற்றிய நூல் என்று இவருடைய படைப்புகளின் எண்ணிக்கை நீளும். 24 பாகங்களாக இவருடைய எல்லா எழுத்துக்களும் தொகுக்கப்பட்டுள்ளன. இந்திய மொழிகள், சீன இந்திய கலாச்சார உறவுகள், புத்தமதம், நாட்டுப்புற இலக்கியம், இலக்கிய மொழிபெயர்ப்புகள் என்று பலவகை எழுத்துக்களும் அவற்றில் உள்ளன.
உடல்நிலையும் குறிப்பாகக் கண்பார்வையும் பாதிக்கப்பட்ட நிலையிலும் கூட தன் எழுத்துப்பணியையோ ஆராய்ச்சிப் பணியையோ நிறுத்தாத ஜி சியான்லின், தன் 98-ஆம் வயதில், ஜூலை 11 2009-ஆம் நாள் மாரடைப்பால் மரணமடைந்தார். 

“கலாச்சாரப் பரிமாற்றம் மட்டுமே மனிதத்தின் முன்னேற்றத்துக்கு மிக அவசியமான ஒன்று. அடுத்த சமூகத்தின் நற்குணங்களையும் நல்ல தன்மைகளையும் அறிந்து பின்பற்ற முன்வரும் போதுதான் சமூகத்தில் முன்னேற்ற நிலையும், இணக்கமான சூழலும் சாத்தியப்படும்” என்று அழுத்தமாக நம்பினார் ஜி.

அவரைப் பொருத்தவரை மனிதக் கலாச்சாரம் நான்கு முக்கியப் பிரிவுகளைக் கொண்டுள்ளது. சீன-இந்தியக் கலாச்சாரம், அராபிய இஸ்லாமியக் கலாச்சாரம், ஐரோப்பியக் கலாச்சாரம், அமெரிக்கக் கலாச்சாரம். இவற்றின் கலப்பு ஏற்படவேண்டும் என்பதில் ஆழ்ந்த நம்பிக்கை கொண்டிருந்ததோடு அதற்கான கருத்தரங்குகள், ஏற்பாட்டு நிகழ்வுகள் என்று எது நடந்தாலும் அவற்றில் ஆர்வமாகப் பங்கேற்றார்.

“சீனக் கலாச்சாரம் என்கிற நதியில் நீர்ப் போக்கு சிலசமயம் அதிகமாகவும் சில சமயம் குறைவாகவும் இருந்திருக்கிறது. அது என்றுமே காய்ந்து போய் விடாமல் அதற்கு புதுநீர்ப் பாய்ச்சல் கொடுத்ததில் இந்தியா மற்றும் மேற்கத்திய நாடுகளுக்கு முக்கியப் பங்கு உண்டு” என்று பெருமையாகக் குறிப்பிட்டிருக்கிறார்.


http://en.wikipedia.org/wiki/Ji_Xianlin


</doc>
<doc id="63614" url="https://ta.wikipedia.org/wiki?curid=63614" title="சாரணுத்திணிவு">
சாரணுத்திணிவு

சாரணுத்திணிவு = அணு ஒன்றின் திணிவு X அவகாதரோ மாறிலி (6.023*10^23) ஆகும்.

அதாவது அணு ஒன்றின் திணிவை அவகாதரோ மாறிலியால் பெருக்குவதன் மூலம் ஒரு மூலகத்தின் சாரணுத்திணிவை அறியலாம்.


</doc>
<doc id="63618" url="https://ta.wikipedia.org/wiki?curid=63618" title="பெண் உறுப்பு சிதைப்பு">
பெண் உறுப்பு சிதைப்பு

பெண் உறுப்பு சிதைப்பு (ஆங்கிலம்: Female genital mutilation) என்பது பெண்ணின் நரம்புகள் குவிந்த கந்து முனையை வெட்டி அகற்றுவதாகும். இது உகாண்டா, சோமாலியா உள்ளிட்ட ஆப்பிரிக்கப் பழங்குடி மக்களிடையே சிறுமிகளுக்கு நடைபெறும் ஒரு சடங்கு ஆகும். இது வழமையான அகற்றுவோரால் கத்தியைக் கொண்டு மயக்க மருந்து கொடுத்தோ, கொடுக்காமலோ செய்யப்படுகின்றது. ஆப்பிரிக்காவின் 27 நாடுகளிலும் இந்தோனேசியா, ஈராகி குர்திசுத்தான், யேமன் நாடுகளிலும் இது செறிவாக உள்ளது; ஆசியா, நடு கிழக்கு, மற்றும் உலகின் பிற பகுதிகளில் இவ்வினத்தோர் வாழுமிடங்களில் இது நடைபெறுகின்றது. 

கந்து அகற்றம் நடத்தப்பட்ட ஒரு பெண், வாழ்வில் ஒருபோதும் கலவி இன்பத்தை அனுபவிக்கவே முடியாது. அவள் கலவிக்குத் தகுதியானவளாக இருந்தாலும் அப்பெண்ணால் புணர்ச்சிப் பரவசநிலையை (Orgasm) அடைய முடியாது. இந்த வழக்கத்தால் கந்து அகற்றப்பட்ட சிறுமிகளுக்கு உடல் மற்றும் மன ரீதியான பல பிரச்சினைகள் இருப்பதாக அறியப்பட்டுள்ளது. 

ஆப்பிரிக்காவில் 28 நாடுகளில் இந்த வழக்கம் தற்போதும் பின்பற்றப்படுகிறது. 13 கோடி பெண்களுக்குக் கந்து அகற்றல் நடத்தப்பட்டுள்ளதாக ஐக்கிய நாடுகள் அவை தெரிவித்துள்ளது. மேலும் நாளொன்று 6000 பெண்கள் இதற்கு ஆட்படுவதாகச் சொல்கிறது. பிளேடு, கத்தி, உடைந்த கண்ணாடிச் சில்லுகள் மூலம்தான் கந்து அகற்றப்படுகிறது.

சேதப்படுத்தும் முறை இனக்குழுக்களைப் பொறுத்து மாறுபடுகின்றது. பெண்குறித்தலை மற்றும் பெண்குறிக் காம்பு நீக்கம், உட்புற சிற்றுதடுகள் நீக்கம், வெளிப்புற பேருதடுகள் நீக்கம் மற்றும் பெண்குறி மூடுதல் என பல்வேறு நிலைகளில் சேதப்படுத்தப்படுகின்றன. கடைசி முறையில் பெண்ணின் சிறுநீர்/விடாய் பாய்மம் செல்ல சிறுதுளை மட்டுமே விடப்படுகின்றது; பாலுறவிற்காகவும் குழந்தைப் பிறப்பிற்காகவும் யோனி தேவையானயளவிற்கு திறக்கப்படுகின்றது. செய்முறைக்கேற்ப உடல்நலம் பாதிக்கப்படுகின்றது. அடிக்கடி நேரும் தொற்றுகள், நீங்கா வலி, கட்டிகள், குழந்தைப் பேறின்மை, குழந்தைப் பிறப்பின்போது சிக்கல்கள், உயிராபத்தான குருதிப்போக்கு என்பவை சிலவாம். இதனால் எந்தவொரு உடல்நலச் சீரும் இல்லை.

பாலினச் சமனிலையின்மை, மகளிர் பாலுணர்வைக் கட்டுப்படுத்துதல், கற்பு, தூய்மை, அழகியல் பொன்ற கருத்தியல்கள் இதன் பின்னணியாக உள்ளன. இது பொதுவாக தாய்மார்களால் செய்யப்படுகின்றது. தங்கள் மகள்களுக்கும் பேத்திகளுக்கும் சேதப்படுத்தாவிட்டால் சமூகத்தில் ஒதுக்கி வைக்கப்படுவார்களோ என்ற அச்சமும் செய்தமையால் பெருமையும் இதற்கு தூண்டுதலாக உள்ளது. 2016 நிலவரப்படி கிட்டத்தட்ட 30 நாடுகளில் குறைந்தது 200 மில்லியன் பெண்களும் சிறுமியரும் இதற்கு ஆளாகியுள்ளனர். ஐக்கிய நாடுகள் மக்கள்தொகை நிதியத்தின் 2010ஆம் ஆண்டு மதிப்பீட்டின்படி பாதிக்கப்பட்ட பெண்களில் 20% வரை பெண்குறி அடைக்கப்பட்டுள்ளனர்; இது வடகிழக்கு ஆப்பிரிக்காவில் குறிப்பாக சீபூத்தீ, எரித்திரியா, எதியோப்பியா, சோமாலியா மற்றும் வடக்கு சூடான் நாடுகளில் கடைபிடிக்கப்படுகின்றது.

பெண்ணுறுப்புச் சிதைப்பு இது கடைபிடிக்கப்படும் பல நாடுகளில் தடை செய்யப்பட்டுள்ளது அல்லது மட்டுப்படுத்தப்பட்டுள்ள போதிலும் இச்சட்டங்கள் தீவிரமாக செயல்படுத்தப்படுவதில்லை. 1970களிலிருந்து இதை கைவிடத் தூண்டும் பன்னாட்டு முயற்சிகள் எடுக்கப்பட்டு வருகின்றன; ஐக்கிய நாடுகள் பொதுச் சபை, 2012இல் பெண்ணுறுப்புச் சேதம் மாந்தவுரிமை மீறலாக அறிவித்து இதற்கெதிரான முயற்சிகளை தீவிரப்படுத்தியுள்ளது. 

பெண் உறுப்பு சிதைப்பில் மூன்று வகையான முறை கடைபிடிக்கப்படுகிறது. அவை,



</doc>
<doc id="63620" url="https://ta.wikipedia.org/wiki?curid=63620" title="மணிமேகலை இராமநாதன்">
மணிமேகலை இராமநாதன்

மணிமேகலை இராமநாதன் (1946 - பெப்ரவரி 17, 2010) கொழும்பைப் பிறப்பிடமாகக் கொண்ட ஈழத்துக் கலைஞர். மேடை நாடகம், வானொலி, வடமோடி, தென்மோடிக் கூத்துகள், திரைப்படம், சின்னத்திரை, வில்லுப்பாட்டு என எல்லாவற்றிலும் கடந்த 50 ஆண்டுகளாக ஈடுபட்டுவந்தவர்.

1946ம் ஆண்டு கொழும்பு கிருலப்பனையில் பிறந்தவர் மணிமேகலை. பத்து வயதாக இருந்தபோதே பாடகியாக மேடையில் கால் பதித்த இவர் தொடர்ந்து பாடசாலை நாடகங்களில் நடித்து பின்னர் மேடைகளில் குழந்தை நட்சித்திரமாக மேடைகளில் தனது திறமையை வெளிப்படுத்த பிரபலமான கலைஞர்களின் ஆதரவும் மணிமேகலைக்குக் கிடைக்க ஆரம்பித்தது.

பல ஈழத்துத் திரைப்படங்களில் தோன்றிய அவர் 300 க்கும் அதிகமான மேடை நாடகங்களில் நடித்திருக்கிறார். ஏராளமான வானொலி நிகழ்ச்சிகளில் தோன்றியிருக்கிறார். 

இவரது கலைப் பணியைப் பாராட்டி பல பட்டங்கள் இவருக்குக் கிடைத்தாலும் "கலைச்செல்வி" என்னும் பட்டமே இவரது பெயருடன் நிலைத்து நிற்கின்றது. இலங்கை கலாச்சார அமைச்சு நடாத்திய பல நாடகவிழாக்களிலும் விருதுகளைப் பெற்றுள்ள இவரை 2004ம் ஆண்டு கொழும்பில் நடைபெற்ற கலாச்சார விழாவில் இலங்கையின் பிரதம மந்திரி பாராட்டி பரிசும் வழங்கிக் கௌரவித்திருந்தார் என்பதும் குறிப்பிடத்தக்கதாகும். நவரச நாயகி எனும் பட்டமளித்து தமிழ் கலைஞர் அபிவிருத்தி நிலையம் கெளரவித்தது. அதேபோல் இவரது பொன் விழாவை மிகச் சிறப்பாக நடத்திக் காட்டியது கிருஷ்ண கலாயம். அதேபோல் தேசிய தமிழ் நாடக உபகுழுவின் தலைவராக இருந்தபோது இவரது கலைப்பணியைப் பாராட்டி அரசுத்தலைவர் மகிந்த ராஜபக்சவினால் கெளரவிக்கப்பட்டவர்.


இவற்றைவிட மனித தர்மம், கறுப்பும் சிவப்பும், நகரத்துக்கோமாளிகள், சிறுக்கியும் பொறுக்கியும், டைமன்ராணி, சக்காரலம் பென்டர், ஒரு கலைஞனின் கதை, அவன் மீண்டும் வருவான் போன்ற நாடகங்களில் அவர் நடிப்புக்கு சவால்விடும் பாத்திரங்களாகும்.




</doc>
<doc id="63630" url="https://ta.wikipedia.org/wiki?curid=63630" title="தற்காலிக மரபணு வெளிப்படுதல்">
தற்காலிக மரபணு வெளிப்படுதல்

தற்காலிக மரபணு வெளிப்படுதல் (transient gene expression) என்பது மூலக்கூற்று உயிரியலில் பயன்படும் ஒரு சொல். ஒரு மரபணுவை செயற்கையாக சில நாட்களுக்கு மட்டும் வெளிப்படுத்தும் செயலே தற்காலிக மரபணு வெளிப்படுதல். மரபணுவை பயிர் அல்லது விலங்கு உயிரணுக்களில் நிலையாக நிறப்புரியில் சேர்ந்து நிலைத்த வெளிப்பாடு செய்வதும் உண்டு.பயிர் இலைகளிலோ (leaves) அல்லது விலங்கு உயிரணுக்களிலோ (cells) உள்-செலுத்தப்படும் மரபணுக்கள் அதனை சுற்றி உள்ள கலங்களின் நிறப்புரியில் (chromosome) இணையும் தன்மையைக் கொண்டு இருக்கும். ஒரே உயிரணுவில் உள்ள நிறப்புரியில் பல இடங்களில் இவை இணைவதால், இவற்றின் நகல் எண்ணிக்கை பலவாக(copy number) இருக்கும். இதனால் புரத வெளிப்பாடு மிகைப்படுத்தப்பட்டு அதன் அளவு கூடுதலாக இருப்பதற்கு வாய்ப்புகள் கூட்டப்படுகின்றன.

தற்காலிக வெளிப்படுதலில் (transient expression) ஒரு மரபணு வெளிப்படும் தன்மை முதல் மூன்று நாட்களில் உச்ச அளவிலும் பின் குறைந்து ஏழாம் நாளில் வெளிப்பாடு நின்றும் விடும். ஏனெனில் பயிர் மற்றும் விலங்கு உடலில் உள்ள நோய் எதிர்ப்பு அல்லது பாதுகாப்பு அரண்கள், செயற்கை முறையில் உள்-செலுத்தப்படும் மரபணுவை ஒரு அயல் பொருளாக கருதி அவற்றை மரபணு ஒடுக்குதல் (gene silencing) என்னும் நிகழ்வுக்கு உட்படுத்தி தடுத்துவிடும். இந் நிகழ்வை பயிரில் மரபணு ஒடுக்குதல் (post-transcriptional gene silencing) என்றும், விலங்குகளில் ஆர்.என்.ஏ குறுக்கீடுகள் (RNA interference) என்றும், பூஞ்சையில் கொல்லுதுதல் (quelling) என்றும் சுட்டப்பெறும்.
தற்காலிக மரபணுவை வெளிப்படுத்தும் நுட்பம்.



நிலையான மரபணு வெளிப்படுத்தலுக்கு பல நுட்பங்கள் பயிர் மற்றும் விலங்குகளில் பயன்படுத்தப்படுகின்றன.
அவை,


இவ்வாறு மரபணு மாற்றப்பட்ட உயிர்களால் பலவித கவலைகளும் குற்றசாட்டுகளும் சொல்லப்படுகின்றன. குமுகவியல் ஆர்வலர்கள் தெரிவிக்கும் கவலைகளை தீர்ப்பதற்கு பல வகையான நுட்பங்களும் வந்து கொண்டு இருக்கின்றன (எ.கா. தேர்தெடுக்கும் முகவர் இல்லாத பயிர்கள், marker free plants). மிகப்பெரிய பின்னடைவு என்பது தீ நுண்ம எதிர்ப்பு பயிர்கள். இவற்றை மீண்டும் தாக்கும் நுண்மங்கள் படிப்படியாக பயிரின் நோய் எதிர்ப்பு தன்மையை உடைத்து பெரிய அளவில் அறுவடைக்கு இழப்பை ஏற்படுத்த வல்லன.


</doc>
<doc id="63633" url="https://ta.wikipedia.org/wiki?curid=63633" title="ஆடிப்பெருக்கு">
ஆடிப்பெருக்கு

ஆடிப்பெருக்கு () என்பது ஆடி மாதம் 18ஆம் நாள் தமிழக ஆறுகள் பெருக்கெடுத்து ஓடுவதைக் குறிக்கும்.

ஆடிப்பெருக்கினை பதினெட்டாம் பெருக்கு என்றும், ஆடிப்பதினெட்டு என்றும் அழைக்கின்றனர். பொதுவாக தமிழ் விழாக்கள் நாட்களின் எண்ணிக்கையை அடிப்படையாகக் கொண்டு செய்யப்படுவதில்லை. நட்சத்திரங்களை அடிப்படையாக கொண்டும், கிழமைகளையும் கொண்டே நடத்தப்படுகிறது. ஆடி மாதத்தில் 18வது நாள் என்று நாளின் எண்ணிக்கையை கணக்கில் கொண்டு நடத்தப்படும் ஒரே விழா இதுவாகும்.

தென்மேற்கு பருவத்தில் ஆற்றின் நீர்பிடி இடங்களில் பெய்த மழையினால் ஆறுகளில் புதுப்புனல் பொங்கிவரும். இதனையே ஆற்றுப்பெருக்கு எனக்கூறுவர். இதனால் உழவர்கள் இந்நாளில் நம்பிக்கையுடன் பட்டம் பார்த்து விதை விதைப்பர். இப்பொழுது நெல், கரும்பு முதலியவற்றை விதைத்தால் தான் அவர்கள் தை மாதத்தில் அருவடை செய்ய முடியும். அதற்கு வற்றா நதிகளை தங்கள் தெய்வமாக போற்றி மகிழ்ந்து, பூசைகள் செய்து பின் உழவு வேலையை தொடங்குவார்கள். இதனையொட்டியே "ஆடிப்பட்டம் தேடிவிதை" என்ற பழமொழியும் விளைந்தது.

மக்கள் ஆற்றங்கரைகளில் கூடி ஆற்றுப் பெருக்கைக் கண்டு களிப்பர். கோயில்களில் சென்று வழிபடவும் செய்வர். அன்றைய நாள் பெண்கள் ஆற்றில் குளித்து ஆற்றங்கரையில் ஒவ்வொருவரும் பூஜை செய்ய ஒரு இடத்தைப் பிடித்துக் கொள்கின்றனர். அந்த இடத்தை சுத்தம் செய்து, பசு சாணத்தால் மெழுகி அதன் மேல் வாழை இலையை விரித்து அகல்விளக்கு ஏற்றி வைக்கின்றனர். வழிபாட்டில் வெற்றிலை, பாக்கு, பழம் படைத்து, பத்தி, கற்பூரம் காட்டி, தடங்கல் இல்லாத விளைச்சலுக்கு நீருக்கு நன்றி செலுத்தி வாழை மட்டையில் விளக்குகள் ஏற்றி, அதை ஆற்றில் விடுவார்கள்.அது மட்டும் அல்லாமல் தங்கள் வீட்டில் பல விதமான கலப்பு சாதங்கள் (தேங்காய் சாதம், சர்க்கரைப் பொங்கல், எலுமிச்சம் பழம் சாதம், தக்காளி சாதம், தயிர் சாதம்) செய்து அதை ஏதாவது ஆற்றங்கறையில் வைத்து குடும்பத்துடனும், நண்பர்களுடனும் சேர்ந்து குதூகலமாக உணவை சாப்பிடுவார்கள்.

காவிரியாற்றின் கரையில் உள்ள ஊர்களில் இவ்விழா மிகவும் புகழ்பெற்றது.

தமிழகத்தின் ஒகேனக்கல் நீர்வீழ்ச்சி முதலாக காவிரி சங்கமிக்கும் பூம்புகார் நகரம் வரை இவ்விழா வெகு சிறப்பாகக் கொண்டாடப்படுகிறது.


சீரங்கத்தில் புகழ்பெற்ற அம்மா மண்டபம் படித்துறையில் காவிரிக்கு சீர்கொடுக்கும் நிகழ்ச்சி வெகு விமரிசையாக நடக்கும். ஆடிப்பெருக்கு நாளன்று சீரங்கம் கோயிலில் இருந்து உற்சவர் "நம்பெருமாள்" புறப்பாடாகி, அம்மா மண்டபம் படித்துறைக்கு எழுந்தருள்வார். அங்கு சுவாமிக்கு திருமஞ்சனம் நடக்கும். மாலை வரை பெருமாள் அங்கு வீற்றிருப்பார். பெருமாளின் சீதனமாக தாலிப்பொட்டு, பட்டு மற்றும் மங்களப் பொருட்கள் ஆற்றில் விடப்படும்.

நாமக்கல் மற்றும் சேலம் மாவட்டத்தில் ஆடிப்பெருக்கு நாளில் கொல்லிமலை சென்று அங்குள்ள ஆகாயகங்கை நீர்வீழ்ச்சியில் நீராடி அரப்பளிசுவரரை தொழுவது வழக்கம். ஆடிப்பெருக்கு நாளில் தமிழக அரசு போக்குவரத்து கழகத்தினர் நாமக்கல், சேலம் மற்றும் ராசிபுரத்தில் இருந்து சிறப்பு பேருந்துகள் இயக்குவது வழக்கம்.

பழங்காலம் போல் தற்போது எல்லா ஆறுகளிலும் பெருக்கெடுத்து ஓடுவது இல்லை என்றாலும், இந்நாளில் காவிரி போன்ற சில ஆறுகளில் மட்டுமாவது அணைகளைத் திறந்து விட்டு நீர் பெருக்கெடுத்து ஓடச் செய்கின்றனர்.



</doc>
<doc id="63637" url="https://ta.wikipedia.org/wiki?curid=63637" title="ஆடித் தள்ளுபடி">
ஆடித் தள்ளுபடி

ஆடித் தள்ளுபடி என்பது ஆடி மாதம் தமிழக கடைகளில் கிடைக்கும் தள்ளுபடி விற்பனையைக் குறிக்கும். ஆடி மாதம் பொதுவாக திருமணம் போன்ற நல்ல நிகழ்வுகள் குறைவாகவே நடைபெறுவதால் ஏற்படும் விற்பனை மந்த நிலையைக் குறைக்கவும், ஆண்டு முழுதும் தேங்கிக் கிடக்கும் பண்டங்களை விற்றுத் தீர்க்கவும் இந்த விற்பனை உத்தி மேற்கொள்ளப்படுகிறது. துவக்கத்தில் நகை, புடவை கடைகளில் மட்டுமே இருந்த இத்தள்ளுபடி இப்போது பல வீட்டுப் பயன்பாட்டுப் பொருள் விற்கும் கடைகளுக்கும் பரவி உள்ளது. 


</doc>
<doc id="63646" url="https://ta.wikipedia.org/wiki?curid=63646" title="சகோதரி நிவேதிதை">
சகோதரி நிவேதிதை

சகோதரி நிவேதிதா (அக்டோபர் 28, 1867 - அக்டோபர் 13, 1911),(இயற்பெயர்:மார்கரெட் எலிசபெத் நோபல்), சமூக சேவகியும் எழுத்தாளரும் ஆசிரியையும் சுவாமி விவேகானந்தரின் முதன்மை சீடரும் ஆவார். ஆங்கில-ஐரியப் பெண்ணான இவர் 1895 ஆம் ஆண்டில் இலண்டனில் விவேகானந்தரை சந்தித்து அவருடைய கொள்கைகளால் கவர்ந்திழுக்கப்பட்டு 1898ஆம் ஆண்டு ஜனவரி 28இல் இந்தியாவில் கல்கத்தா நகருக்கு வந்தார். நிவேதிதையை வரவேற்க சுவாமி விவேகானந்தரே துறைமுகத்திற்குச் சென்றிருந்தார். மார்ச் 28, 1898 ஆம் ஆண்டு பிரம்மச்சரிய தீட்சைக் கொடுக்கும்போது விவேகானந்தர் "தெய்வத்திற்கு அர்ப்பணிப்பு" எனும் பொருள்படும் நிவேதிதா என்ற பெயரை அளித்தார். (இவ்வாறு இந்து சமயத்தில் தீட்சை வழங்கப்பட்ட முதல் மேற்கத்திய பெண் இவர் என்று சொல்லப்படுகிறது).கடினமான உழைப்பு மற்றும் தவ வாழ்வால் உடல் நலன் பாதிக்கப்பட்டு அக்டோபர் 13, 1911 அன்று டார்ஜிலிங்கில் மறைந்தார்.



மார்கரெட் எலிசபெத் நோபிள் அயர்லாந்தின் வடபகுதி மாகாணம் டைரோனில் உள்ள டங்கனன் எனும் ஊரில் சாமுவேல் ரிச்மண்ட், மேரி இசபெல் ஹாமில்டன் தம்பதியினருக்குப் பிறந்த மூத்த மகள்.மார்கரெட் எலிசபெத் நோபிளின் தங்கை மே, தம்பி ரிச்மண்ட். 
இவர்கள் அயர்லாந்தில் அப்போதைக்கு ஐநூறாண்டுகளுக்கு முன் குடியேறிய ஸ்காட்டிஷ் பரம்பரையின் நோபிள் குடும்பத்தவர்.

மார்கரெட் எலிசபெத் நோபிளின் தந்தையும், தாத்தாவும் வாழ்ந்த காலத்தில் அயர்லாந்து மக்களை ஆங்கில அரசு துன்புறுத்தி வந்தது. மார்கரெட் எலிசபெத் நோபிளின் தாத்தா(பாட்டனார்) ஜான் நோபிள் சுதந்திரப் போராட்ட வீரர், இவர் பாதிரியாகப் பணியாற்றி வந்தார். தாய் வழித் தாத்தாவும் அயர்லாந்தின் விடுதலைப் போராட்ட வீரர்.

மார்கரெட் எலிசபெத் நோபிளின் தந்தை சாமுவேல் ரிச்மண்ட் மதபோதகராகப் புகழ் பெற்றவர். மேலும் ஏழைகளுக்கு சேவை புரிந்து வந்தவர். கடின உழைப்பு காரணமாக தமது முப்பத்து நான்காம் வயதில் மறைந்தார்.

தமது பதினேழாம் வயதில் கல்லூரிப் படிப்பை முடித்த பின்னர் 1884 ஆம் வருடம் இங்கிலாந்தின் கெஸ்விக் நகரிலுள்ள பள்ளியில் பணியாற்றினார். 1886 இல் வெக்ஸாம் நகரில் வேறு பள்ளிக்கு மாறி பணியாற்றினார். சுவிட்சர்லாந்தின் பெஸ்டலாஜி எனும் ஆசிரியர் கண்டுபிடித்திருந்த புதிய கல்விமுறையில் ஈடுபாடு கொண்டு அதனை வரவேற்றார். அக்கல்விமுறையை நடைமுறைக்குக் கொண்டு வர மிசஸ்.டி.லியூ. என்பவர் விடுத்த அழைப்பை ஏற்று 1890ஆம் ஆண்டு லண்டனில் உள்ள விம்பிள்டன் சென்றார். பின்னர் தம் கருத்துக்களை தடையின்றி நிறைவேற்றும் வண்ணம் 1892 ஆம் ஆண்டில் தானே ’ரஸ்கின் பள்ளி’ என்ற பெயரில் ஓர் பள்ளியை ஆரம்பித்தார்.
தம் இளம் பிராயத்திலேயே, 1884 ஆம் ஆண்டிலிருந்து 1894 ஆம் ஆண்டு வரை ஓர் ஆசிரியையாகப் பணியாற்றியிருந்தார் மார்கரெட் எலிசபெத் நோபிள்.
லண்டனில் இருந்த அறிஞர்களிடையே செல்வாக்கு பெற்றிருந்தார். பிரபல கல்வியாளராவார் மார்கரெட் எலிசபெத் நோபிள் என்று அவ்வறிஞர்கள் உணர்ந்திருந்தனர்.

சிறு வயதிலேயே சமய நம்பிக்கை கொண்டவராக வளர்ந்த மார்கரெட் எலிசபெத் நோபிள், ஏசு கிறிஸ்து மீது உளமார்ந்த ஈடுபாடு கொண்டிருந்தார். மதம் என்பது கோட்பாடுகளை நம்புவதல்ல உண்மைப் பொருளுக்கான தேடல் என்ற தமது கருத்தால் சர்ச்சுக்கு செல்வதை நிறுத்தினார். 
புத்தரின் போதனையை மூன்று வருடங்கள் கற்றார். அவரது வாழ்க்கையால் பெரிதும் கவரப்பட்டார். 
ஆனால் மார்கரெட் எலிசபெத் நோபிளின் சந்தேகங்களை போக்கி மன ஆறுதல் தர அவை போதவில்லை.

இவற்றிற்குப் பிறகே சுவாமி விவேகானந்தரைச் சந்தித்தார். ஓர் நவம்பர் மாதம் மார்கரெட் எலிசபெத் நோபிளின் தோழி இசபெல் மார்கசென் வீட்டில் நடந்த சொற்பொழிவைக் கேட்டார். அவரது பேச்சு பிடித்திருந்தாலும் புதிய கருத்துகள் ஏதும் அதில் இல்லை என்று முதலில் குறைகூறினார். பின்னர் தாமே சிந்தித்துப் பார்த்து தாம் அவ்வாறு கூறியது தவறென்று உணர்ந்தார். அதன் பின்னர் சுவாமி விவேகானந்தரின் சொற்பொழிவுகளை ஆர்வமுடன் கேட்கலானார்.

பல புதிய தகவல்களை அவரது சொற்பொழிவுகள் மூலம் அறிந்து கொள்ள முடிந்தாலும் அவர் கூறிய எல்லா கருத்துக்களையும் ஏற்க முடியாத. சமயங்களில் எல்லாம் துணிந்து சுவாமி விவேகானந்தரிடம் கேள்விகள் எழுப்பி வாதாடினார் மார்கரெட் எலிசபெத் நோபிள்.

ஒரு சமயம் இந்தியப் பெண்களின் நிலை பற்றி பேசிக் கொண்டிருந்த சுவாமி விவேகானந்தர் ’என் நாட்டுப் பெண்களின் கல்வி குறித்த திட்டங்களில் நீ பெரிதும் உதவ முடியும் என்று நம்புகிறேன்’ என்று கூறினார். இவை மார்கரெட் எலிசபெத் நோபிளுக்கு இந்திய மக்களுக்காகப் பாடுபட வேண்டும் என்பதற்கான ஓர் அழைப்பாகத் தோன்றியது.

இந்தியாவிற்கு வந்த பின்னரும், சுலபமாக எந்தக் கருத்தையும் ஏற்றுக் கொள்பவராக இல்லாத நிவேதிதை எதிர்ப்புகளையும் கேள்விகளையும் எழுப்புவார். யாரிடமும் தமது கருத்தைத் திணிக்க விரும்பாத சுவாமி விவேகானந்தரும் உரிய விளக்கங்களைத் தந்து விட்டு நிவேதிதையின் போக்கில் விட்டுவிடுவார். ஆனால் எதிர்க்கருத்தைக் கூறுகிறார் என்று நிவேதிதையை ஒதுக்கி வைத்ததும் கிடையாது. சுவாமி விவேகானந்தருக்கு தமது குருவிடம் தாம் கேள்வி கேட்ட நாட்களை நினைவு படுத்துவதாக அவை அமைந்திருந்தன.

சுவாமி விவேகானந்தர், நிவேதிதையை சிறப்பாகப் பயிற்றுவித்தார். பயிற்சி மூன்று முக்கிய அம்சங்கள் கொண்டவையாக அமைந்தது.

இந்திய வரலாறு, அதன் மன்னர்கள், துறவிகள், வீரர்கள் தியாகிகள் என்று சுவாமி விவேகானந்தர் இந்தியாவைப் பற்றி விளக்கியிருந்தும், இங்கிலாந்து இந்தியாவிற்கு பேரளவு நன்மை செய்வதாகவே இங்கிலாந்தில் இருந்த போது கேள்விப்பட்டிருந்த நிவேதிதைக்கு இங்கிலாந்து இந்தியாவிற்கு இழைத்த தீமைகள் தெரியாத ஒன்று. ஆங்கில ஆட்சியின் தீமைகளை சுவாமிஜி கூறியபோது அவற்றை நம்ப அவள் மனம் முதலில் மறுத்தது. மேலும் பல துறைகளிலும் தனிக்கருத்து கொண்டிருந்தார் நிவேதிதை. இது சுவாமிஜியின் கருத்துக்களை நிவேதிதைப் புரிந்து கொள்வதைக் கடினப்படுத்தியது. சிறிது காலத்திற்குள் தமது சந்தேகங்கள் பொய்யானவை என்பதைப் புரிந்து கொண்டு பணிவாக இருப்பது என்று முடிவெடுத்தார் நிவேதிதை.

எளிய, தூய, புனித வாழ்வு வாழ்வதுடன் அனைத்து உயிர்களையும் இறைவனாகக் கருதி அவர்களுக்குப் பணி செய்தல் எனும் கோட்பாடுகளை உணர்ந்து செயலாக்க முனைந்தார் நிவேதிதை.

இந்தியாவிற்கு நிவேதிதை வந்ததன் முக்கிய காரணம் கற்பிப்பது.அதில் சுவாமி விவேகானந்தர் படிப்படியாக தொண்டு செய்யவே வந்துள்ளதையும் மற்றவர்களை விடப் பெரிய அறிவாளிகள் என்றோ அவர்களைக் கைதூக்கி விடும் உயர்ந்தோராகவோ நினைத்துக் கொள்ளாதிருப்பதன் அவசியத்தைப் புகட்டினார். மேலும் தொண்டு செய்ய வேண்டியிருக்கும் மக்களினத்தை அறிந்திருப்பதன் அவசியத்தையும் மேனாட்டுக் கருத்துக்களை திணிக்காதிருப்பதன் அவசியத்தையும் அறிவுறுத்தினார்.

1898, நவம்பர் 13 ஆம் நாள், எண் 16, போஸ்பாரா தெருவில் அமைந்துள்ள வீட்டில் பெண்களுக்கான பள்ளி திறக்கப்பட்டது. காளி பூஜையன்று அன்னை சாரதா தேவி பள்ளியைத் திறந்து வைத்தார். ’அன்னையின் ஆசியை விட வேறு நல்ல சகுனத்தை என்னால் நினைத்துப் பார்க்க முடியவில்லை. எதிர்காலத்தில் சிறந்து விளங்கப்போகும் படித்த பெண்ணினத்திற்கு இதைவிட நல்ல சகுனம் ஏதும் இருக்க முடியாது’ என்று தமது கடிதத்தில் எழுதுகிறார் நிவேதிதை.

இப்பள்ளியில் சிறுமிகளுக்கு எழுதப் படிக்க சொல்லித் தந்ததுடன், ஓவியம் வரைதல், மண்பொம்மைகள் செய்தல், துணி தைத்தல் முதலானவையும் சொல்லித் தந்தார் நிவேதிதை. அதன்பின் சிறுமிகளின் அன்னையருக்கும் கல்வியும் மற்ற நுண்கலைகளும் சொல்லித் தரும் பிரிவு சகோதரி கிறிஸ்டைன் துணையுடன் ஆரம்பித்தார்.

பள்ளி நடத்துவதற்கான செலவை புத்தகம் எழுதி அதில் வரும் தொகை கொண்டு சமாளித்தார் நிவேதிதை. இங்கிலாந்து மற்றும் அமெரிக்க நண்பர்களும் உதவினர். மிசஸ் புல் என்பவர் பெருமளவு உதவினார்.

நிவேதிதையின் மறைவுக்குப் பின்னரும் அன்னை சாரதா தேவி இப்பள்ளி தொடர்ந்து நடைபெறச் செய்தார். தன்னுடைய முன்னாள் மாணவிகளுக்காக இணையதளத்தை பராமரித்து வருகிறது இப்பள்ளி.

சுவாமி விவேகானந்தர், மார்ச் மாதத்தில் கல்கத்தா மக்களை தாக்கிய ’பிளேக்’ எனும் கொள்ளை நோயின் நிவாரணப் பணி செய்ய அமைத்த குழுவிற்கு நிவேதிதையை தலைவியாக்கினார்.நிவேதிதை நோயாளிகளைப் பராமரிக்கவும் நகரைத் தூய்மைப் படுத்தவும் இளைஞர் குழு ஒன்றையும் அமைத்து தொண்டாற்றினார். 
மாவட்ட மருத்துவ அலுவலர் தமது குறிப்பேட்டில் "இந்தப் பேரிழப்புக் காலத்தில் அன்பின் வடிவாகத் திகழ்ந்த நிவேதிதையை பாக்பஜாரில் உள்ள எல்லாக் குடிசைப் பகுதிகளிலும் காண முடிந்தது. தன்னைப் பற்றிய சிந்தனையின்றி, துன்பத்தால் நலிந்தோர்க்குப் பணத்தாலும் உழைப்பாலும் உதவி புரிந்தாள் அவள்." என்று குறிப்பிட்டுள்ளார்.

புதிய முறைகளைப் பின்பற்றி நிவேதிதை துவக்கிய பள்ளி சோதனையளவில் இருந்ததால் அதனை வளர்க்க நிதி உதவி வேண்டியிருந்தது. நிதி திரட்ட இங்கிலாந்துக்கு செல்ல வேண்டியிருந்தது. சுவாமி விவேகானந்தரும் அப்போது மேலை நாடு செல்வதாக இருந்ததால் அவருடன் 1899 ஜூன் மாதத்தின் இடைக்காலத்தில் புறப்பட்டார். சுவாமி விவேகானந்தர் இந்தப் பயணத்தின் போது தனது பயண அனுபவங்களை ’உத்போதன்’ பத்திரிக்கைக்காக எழுதினார்.
அப்பயணத்தில் சுவாமி விவேகானந்தர் கூறியவற்றைக் குறிப்பெடுத்து ’தி மாஸ்டர் அஸ் ஐ சா ஹிம்’ என்ற நூலில் சேர்த்தார் நிவேதிதை.

அமெரிக்காவிலும் தனது பள்ளிக்காக நன்கொடை திரட்டினார் நிவேதிதை. பள்ளிக்கு நிதி திரட்ட மேல்நாட்டுக்குச் சென்ற நிவேதிதை அமெரிக்கப் பெண்களிடம் இந்தியப் பெண்களைப் பற்றிய சரியான புரிந்துணர்வுத் தகவல்கள் இல்லை என்பதை உணர்ந்தார். அவர் நிதி திரட்டச் சென்ற சமயம் அமெரிக்கா போன்ற மேல் நாடுகளில் மிஷனரிகளால் இந்தியாவைப் பற்றியும் இந்து மதத்தைப் பற்றியும் பல தவறான எதிரான தகவல்கள் பெருமளவில் பரப்பப்பட்டிருந்தது. அந்நிலையில் இந்திய பெண் குழந்தைகளுக்காக ஆரம்பிக்கப்பட்ட பள்ளிக்கு நிதி திரட்டுவது என்பது மிகச் சிரமமான காரியமாகவே இருந்ததால் பேரளவில் உரையாற்றி உண்மையான நிலையை தெரியப்படுத்துவது என்பது தேவையான ஒன்றாயிற்று.

நியூயார்க்கில் ’ராமகிருஷ்ண தொண்டர் சங்கம்’ அமைப்பை நிறுவி ’ராமகிருஷ்ணர் பெண்கள் பள்ளிக்கான திட்டம்’ என்ற தலைப்பில் சிறு புத்தகமும் வெளியிட்டார். இந்தியப் பெண்களின் உள்ளத் தூய்மையைப் பற்றியும் சாந்த இயல்பு பற்றியும் பேசினார். இவற்றின் மூலம் அமெரிக்கப் பெண்கள் இந்திய மக்களின் வாழ்க்கையைப் பற்றித் தெளிவாக அறிந்து கொண்டனர்.

ஆனால் இவற்றின் இடையே எதிர்ப்புகளையும் பழிப்புகளையும் அவர் சந்திக்க வேண்டியிருந்தது. லண்டன் பத்திரிக்கை நிருபர் ஒருவர் நிவேதிதையை ’இந்திய நாட்டிற்காகத் தொண்டாற்றும் வீராங்கனை’ என்று குறிப்பிட்டார். 

பாரிசில் உள்ள பிரிட்டானியில் ’நல்வாழ்த்து’ என்ற கவிதையை சுவாமி விவேகானந்தர் நிவேதிதைக்குப் பரிசாக எழுதித் தந்தார். 

இரவீந்திரநாத் தாகூர், சகதீச சந்திர போசு முதலானவர்களுடன் நண்பராக இருந்தார்.

சுவாமி விவேகானந்தரின் மறைவிற்குப் பின்னர் பன்மடங்கு உறுதியுடன் இந்தியாவிற்கு பணி செய்தார். ’அவர் மறையவில்லை. நம்மிடையே இருந்து வருகின்றார்’ என்றும் ’வருந்திக் கொண்டிருப்பதை விட மேலும் பணிசெய்ய விரும்புகிறேன்’ என்றும் தமது கடிதத்தில் குறிப்பிடுகின்றார் நிவேதிதை. இதன்பின்னரே தேசிய விடுதலைப் பணிகளிலும் தீவிரமாக ஈடுபட ஆரம்பித்தார். ஆரம்பத்தில் இங்கிலாந்தும் இந்தியாவும் நட்புடன் வாழும் என்று நம்பிய நிவேதிதைக்கு இந்திய வாழ்க்கை அனுபவம் விடுதலை பெறாமல் இந்தியா மேன்மை பெற முடியாது என்பதை உணர்த்தியது.

அரவிந்தருடன் இணைந்து இந்திய விடுதலை இயக்கத்திலும் பங்கேற்றார். தனது இந்த ஈடுபாட்டினால் ஆங்கில அரசு இராமகிருஷ்ண இயக்கத்தை முடக்காமல் இருக்க அவ்வியக்கத்தில் இருந்து தன் அதிகாரபூர்வ பிணைப்பை விலக்கிக் கொண்டார்.

இந்தியக் கவுன்சில், அல்லது சபை நியாயமற்ற சட்டத்தைப் பிறப்பித்தால் அதை முதலில் எதிர்ப்பவராக இருந்தார். உணர்ச்சி பொங்க பேசியும் எழுதியும் தனக்கு சரி என்று தோன்றியதை எடுத்துக் கூறி வாதாடினார் நிவேதிதை. இந்தியாவில் பாட்னா, லக்னௌ, காசி, பம்பாய், நாக்பூர், சென்னை என்று பல இடங்களிலும் மேடைகளில் உரையாற்றினார்.

தேசியப் பாடலாக ’வந்தே மாதரம்’ அங்கீகரிக்கப்படாத அக்காலத்திலேயே தமது பள்ளியில் காலை வணக்கத்தின் போது அப்பாடலை பாடச் செய்தார்.

வங்காளத்தின் அனுசீலன் சமிதி முதலான புரட்சி இயக்கங்களுடனும் தொடர்பிலிருந்தார்.

1902 டிசம்பர் 19ஆம் தேதி சென்னைக்கு வந்த சகோதரி நிவேதிதை இந்து இளைஞர் சங்கம் சார்பில் பச்சையப்பா அரங்கத்தில் டிசம்பர் 20ஆம் தேதி ’இந்தியாவின் ஒருமைப்பாடு’ என்ற தலைப்பில் உரையாற்றினார். சென்னையில் பல்வேறு உரையாடல், சொற்பொழிவுகள் மற்றும் பேட்டிகளிலும் கலந்து கொண்டார். சித்தாரிப்பேட்டையில் நிவேதிதை நிகழ்த்திய சொற்பொழிவு குறித்து 1902 ஆம் ஆண்டு டிசம்பர் மாத ’த மெட்ராஸ் மெயில்’ பத்திரிக்கை மிகவும் புகழ்ந்திருந்தது. 1903 ஜனவரி 20 ஆம் தேதி சென்னையில் கொண்டாடப்பட்ட சுவாமி விவேகானந்தரின் ஜெயந்தி விழாவிலும் வந்து கலந்து கொண்டு மறுநாள் கல்கத்தா திரும்பினார் சகோதரி நிவேதிதை.

பிரபல இந்திய அறிவியல் அறிஞரான ஜகதீஷ் சந்திர போஸ் ’தாவரங்களின் உணர்ச்சி’ என்ற நூலையும் மற்றும் பல நூல்களையும் வெளியிட உதவினார்.

இந்திய கலைகளுக்கு ஓர் புது உரு தந்தார். பிறவி மேதைகளாக இருந்த இந்தியக் கலைஞர்கள் மேலை நாட்டு பாணியை பின்பற்றுவதை விரும்பாத நிவேதிதை, இந்திய வாழ்க்கையைச் சித்தரிக்கும் ஓவியங்களையும் இந்தியவுணர்வைத் தட்டி எழுப்பி இந்தியாவின் உயர்வைச் சித்தரிக்கும் ஓவியங்களையும் வரையச் சொல்லி தூண்டினார்.

அபனீந்திரநாத் தாகூர் மற்றும் அபனீந்திரநாத் தாகூரின் மாணவர்கள் நந்தலால் போசு, அஜித் ஹல்தார் முதலான ஓவியர்கள் நிவேதிதையின் கருத்தால் தாக்கம் கொண்டனர்.

மகாகவி பாரதியார் இவரைத் தமது குருவாகக் குறிப்பிடுவார். ஒரு முறை, பாரதியார் சகோதரி நிவேதிதாவை சந்தித்தபோது, அவரது மனைவியை அழைத்து வரவில்லையா என பாரதியாரிடம் கேட்டுள்ளார். அதற்கு பாரதியார், சமுதாய வழக்கப்படி தான் அவரை வெளியில் எங்கும் அழைத்துச் செல்வதில்லை என குறிப்பிட்டார். மேலும் தனது மனைவிக்கு அரசியல் குறித்து எதுவும் தெரியாது என்றும் கூறினார். இதைக் கேட்ட சகோதரி நிவேதிதை வருத்ததுடன், ’மனைவியை அடிமைக்கு அதிகமாக நினைக்காத இன்னொரு இந்திய மனிதரைக் காண்கிறேன் என்றார். மேலும் சகோதரி நிவேதா, பாரதியாரிடம், 'உங்கள் மனைவிக்கே நீங்கள் சம உரிமையும், விடுதலையும் கொடுப்பதில்லை. இந்நிலையில், நீங்கள் நாட்டுக்கு எவ்வாறு விடுதலை பெற்றுத்தர போகிறீர்கள்', என்று கேட்டார். இந்த உரையாடல் தான் பாரதியாருக்கு பெண்களைப் பற்றிய சிந்தனையை மாற்றி, பெண்ணுரிமைக்காக போராட தூண்டுகோலாக இருந்தது.

"ஸ்ரீகிருஷ்ணன் அர்ஜுனனுக்கு விசுவரூபம் காட்டி ஆத்தும நிலை விளக்கியதொப்ப, எனக்கு பாரததேவியின் ஸம்பூர்ண ரூபத்தைக் காட்டி, ஸ்வதேச பக்தியுபதேசம் புரிந்தருளிய குருவின் சரண மலர்களில் இச்சிறு நூலைச் சமர்ப்பிக்கின்றேன்" என 1908 ஆம் ஆண்டு தாம் எழுதிய ’ஸ்வதேச கீதங்கள்’ முதல் பகுதியை பாரதியார் நிவேதிதைக்கு சமர்ப்பணம் செய்து எழுதியிருந்தார்.

1909 ஆம் ஆண்டு ’’ஸ்வதேச கீதங்கள்’ நூலின் இரண்டாம் பாகமான ’ஜன்ம பூமி’யையும் நிவேதிதைக்கு சமர்ப்பணம் செய்தார். 
"எனக்கு ஒரு கடிகையிலே மாதாவினது மெய்த் தொண்டின் தன்மையையும் துறவுப் பெருமையையும் சொல்லாமல் சொல்லி உணர்த்திய குருமணியும், பகவான் விவேகானந்தருடைய தர்ம புத்திரியும் ஆகிய ஸ்ரீமத் நிவேதிதா தேவிக்கு இந்நூலைச் சமர்ப்பிக்கின்றேன்" என்று எழுதியிருந்தார்.

போஸ்(சகதீச சந்திர போசு) குடும்பத்தினருடன் நிவேதிதை டார்ஜிலிங் சென்றிருந்தார். ’ரே வில்லா’ என்ற வீட்டில் தங்கி முதல் சில நாட்களை அமைதி நிரம்பிய சூழ்நிலையில் செலவிட்ட பின்னர் சாண்டக்பூ எனும் மலைச்சிகரத்தை பார்க்க முடிவு செய்தனர். அங்கு கிளம்பும் நாளன்று அவருக்கு ரத்தபேதி கண்டது. சிறந்த முறையில் மருத்துவர்கள் சிகிச்சை செய்தும் பலன் கிட்டவில்லை. அக்டோபர் 7 ஆம் நாள் உயில் எழுதி தனது சொத்துக்களையும் நூல்களையும் இந்தியப் பெண்களுக்கு தேசியக் கல்வி வழங்க எழுதி வைத்து அதற்கு பேலூர் மடத்தைச் சார்ந்த மூத்த துறவிகளை அறங்காவலர்கள் ஆக்கினார்.

தமக்கு மிகவும் பிடித்த பிரபஞ்சம் தழுவிய அன்பையும் அமைதியையும் கூறுகின்ற பௌத்த தோத்திரத்தை அடிக்கடி படிக்கக் கேட்டு மகிழ்ந்தாள்.

உபநிடதத்தில் வரும் ருத்ரப் பிரார்த்தனை ஒன்று நிவேதிதைக்கு மிகவும் பிடித்தது. மரணம் அவளை நெருங்கிக் கொண்டிருந்த போது அந்தப் பாடலை அடிக்கடிப் பாடினாள்.

அந்தப் பாடல்
’அஸதோ மா ஸதகமய
தமஸோ ம ஜ்யோதிகமய
ம்ருத்யோர் மா அம்ருதம் கமய’

பொருள்
உண்மையற்றதிலிருந்து எங்களை உண்மைக்கு அழைத்துச் செல்வாயாக,
இருளிலிருந்து எங்களை ஒளிக்கு அழைத்துச்செல்வாயாக
மரணத்திலிருந்து எங்களை மரணமிலாப் பெருவழ்விற்கு அழைத்துச் செல்வாயாக

மேகமூட்டமான அந்த நாட்களில் டார்ஜிலிங்கில் சூரிய தரிசனம் கிடைப்பது மிகவும் அபூர்வம். ஆனால் அக்டோபர் 13, காலை ஏழு மணி சமயம் சூரியன் ஒளிவீசினான். அதைப் பார்த்தபடி நிவேதிதை ’பழுதடைந்த இந்தப் படகு மூழ்கிக் கொண்டிருக்கிறது. ஆனாலும் என்னால் சூரியோதத்தைக் காண முடிகிறது என்றார். பிறகு அவர் ஆவி பிரிந்தது.

டிசம்பர் 1957 இல் பண்டித நேருவும், இந்திரா காந்தியும் இங்கு வருகை தந்துள்ளனர். பின்னர் பல ஆண்டுகள் பயன்பாட்டில் இல்லாத இந்த கட்டிடம், மேற்கு வங்க முதல்வர் மம்தா பானர்ஜியின் முயற்சியால் மே 16, 2013 இல் ராமகிருஷ்ண இயக்கத்திடம் ஒப்படைக்கப்பட்டது. இங்கு ’ராமகிருஷ்ண மிஷன் நிவேதிதை கல்வி மற்றும் கலாச்சார மையம்’ நிறுவ முயன்று வருகின்றனர்.





</doc>
<doc id="63649" url="https://ta.wikipedia.org/wiki?curid=63649" title="கிளாஸ் எப்னர்">
கிளாஸ் எப்னர்

கிளாஸ் எப்னர் ("Klaus Ebner", பிறப்பு: ஆகஸ்ட் 8,1964) அவுஸ்திரியாவின் வியன்னா நகரில் வாழும் ஓர் எழுத்தாளர். மொழிபெயர்ப்பு மற்றும் கவிதை வடிப்பிலும் பெயர் பதித்தவர். அவரது கவிதைகள் ஜெர்மன் மொழிலும், கடலான் மொழியிலும் எழுதப்பட்டுள்ளன. அவர் அவுஸ்திரியா எழுத்தாளர் மன்றங்கள் GAV & OSV உறுப்பினர் ஆவார்.1980-களில் கதைகளை பத்திரிக்கைகளுக்கு அனுப்ப ஆரம்பித்தார்.1990களில் கணினி மென்பொருளில் புத்தகங்கள் எழுதிவந்தார்.கடலான் தலைப்புகளில் பல வித கலாச்சார கட்டுரைகளையும் யூத பழக்கவழக்கங்களை வைத்து கதைகளையும் எழுதியுள்ளார். இவரது முதல் கதை தொகுப்பு 2007ஆம் ஆண்டில் வெளியானது. 2008-ஆம் ஆண்டு தன்னுடைய முதல் குறுநாவலான ஹோமனிட்(Homonide)-ஐப் பதிப்பித்தார். தன்னுடைய எழுத்துப் பணிக்காக பல விருதுகளைப் பெற்றுள்ளார். ஆத்திரிய இலக்கிய விமர்சகர்கள் இவருடைய கவிதை நடையை மிகவும் புகழ்ந்துள்ளனர். இவர் வியன்னா நகரில் தன் குடும்பத்தோடு வசித்து வருகிறார்.

1980களில் வியன்னா பல்கலைக்கழகத்தில் ஜெர்மன் மொழியும், மொழிபெயர்ப்புக் கலையும் கற்றார்.வியன்னாவின் இலக்கிய இதழ் ஒன்றிற்குப் பணி புரிந்தார். மொழிபெயர்ப்பாளராக. மொழி ஆசிரியராகத் தகவல்தொழில்நுட்ப மேலாளராகப் பணிகள் புரிந்துள்ளார். 1990 ஆம்ஆண்டில் கணினி மென்பொருள் பற்றிய புத்தகங்கள் எழுதினார். 2001ஆம் ஆண்டு "ஐரோப்பாவில் இசுலாம் அடிப்படைவாதம்" பற்றிப் பல்கலைக்கழக ஆய்வுக்கட்டுரை எழுதி அது ஜெர்மனியிலும் வெளியானது.

பள்ளிநாட்களிலிருந்தே கிளாஸ் எப்னர் சிறுகதைகளும், கவிதைகளும், வானொலி நாடகங்களும் எழுதி வந்தார். இலக்கிய மற்றும் பண்பாட்டு இதழ்களில் இவை வெளியாயின. 2004 ஆம் ஆண்டிற்குப்பிறகு கூடுதலாக இலக்கியத் தொகுதிகளை வெளியிட்டார். இன்று புனைவு, புதினங்கள், சிறுகதைகள், கட்டுரைகள்,கவிதைகள் எனப் பல பரிணாமங்களில் வெளிப்பட்டிருக்கிறார். அவரது அரசின் ஆதரவுடன் 2007இல் அன்டோரா சென்று கட்டுரை எழுதியுள்ளார்.

எப்னர் பலவித மனிதர்கள், சமூகங்கள், மொழிகள், சமயங்கள் பற்றி எழுதுகிறார். 2007ஆம் ஆண்டு இவரது கவிதை "a paperman and sick" பன்னாட்டுக் கவிதையரங்கில் சிறப்பான கவிதையாகக் குறிப்பிடப்பட்டது.

2008ஆம் ஆண்டு வியன்னாவின் வினேர் வெர்ஸ்டாட்ப்ரீ 2007க்கான விருது பெற்றார். பரிசு பெற்ற சிறுகதை "Der Flügel Last (சிறகுகளின் சுமை)"புற்றுநோயால் துன்புறும் ஏழுவயதுச் சிறுமியைப் பற்றியது.

கிளாஸ் எப்னர் வியன்னாவில் வாழ்ந்து,பணிபுரிந்து வருகிறார்.

பள்ளிப் படிப்பை முடித்த பின்னர், எப்னர் சிறு கவிதைகளையும், பாடல்களையும், வானொலி நாடகங்களையும் இயற்றியுள்ளார். அவருடைய இப்பணிகள் ஆத்திரியாவின் பல இலக்கிய மற்றும் கலாச்சார இதழ்களில் வெளியிடப்பட்டன. 1988-ல் முதுகலை பட்டம் பெறுவதற்கான ஆராய்ச்சிக் கட்டுரையை பிரெஞ்சு மொழியில் எழுதினார். அதன் தலைப்பு, "கற்பனாவாத காலத்திலிருந்து இன்று வரை பிரெஞ்சு இலக்கியத்தில் கடலான் நாடுகளின் அமைகை". 1987-ல் பதிப்பிக்கப்பட்ட கடலான் நாட்குறிப்பு எனும் பயண அனுபவ புத்தகத்தில் கடலான் கலாச்சாரத்தை பற்றி எழுதியுள்ளார். மேலும் பல கட்டுரைகள் வாயிலாகவும் கடலான் கலாச்சாரத்தை எழுதியுள்ளார்.

1987-ல் அவருக்கு மகன் பிறந்தார். மேலும், அதிகமாகிய பணிச் சுமைகளாலும் அவ்வாண்டில் அவருடைய இலக்கிய பங்களிப்பில் சிறு தொய்வு ஏற்பட்டது. 1990-களில் தன்னுடைய நாவலுக்கு (Feuers Geraun) அதிக கவனம் செலுத்தினார். அதன் முதல் இரண்டு வடிவங்கள் ஆத்திரிய பத்திரிகையான டை ராம்பேவில் முறையே 1994, 1997-ல் வெளியாயின. இவ்விரு அதிகாரங்களில் யூத மற்றும் பைபிள் பழக்கவழக்கங்களைப் பற்றி எழுதியுள்ளார். அவருடைய இணைய தளத்தில், 2004 வரை, அந்நாவலின் 6 அதிகாரங்கள் வரிசையிடப்பட்டுளன. ஆனால் மொத்தம் 17 பதிப்புகள் 2005-2008 காலத்தில் வரிசையிடப்பட்டுளன.

மேலும் எப்னர் புனைவுகளையும் (புதினங்கள், சிறு கதைகள், சிறு கவிதைகள்) கட்டுரைகளையும் பாடல்களையும் இயற்றியுள்ளார். இடாயிச்சு மற்றும் கடலான் மொழிகளில் இவருடைய படைப்புகள் உள்ளன. ஆத்திரிய அரசாங்கத்தின் நிதி உதவியுடன் 2007-ல் அன்டோரா சென்றார். அங்கு பிரநீஸ் பற்றிய புதினம் ஒன்றை எழுதுவதற்காக சென்றார். கடலான் மொழியில் ஜோசப் நவோரா சான்தேலாலிய-வால் எழுதப்பட்ட L'Absent புதினத்தை ஜெர்மானிய மொழிக்கு பெயர்த்தார். கடலான் கலாச்சாரங்களான பார்சிலோனா மற்றும் அன்டோராவை பற்றிய கலாச்சார கட்டுரைகள் இலக்கிய பத்திரிக்கைகளில் வெளிவந்துள்ளன. இவருடைய முதல் சிறுகதைத் தொகுப்பான Lose (Destinies) 2007-ம் வருடம் வெளியிடப்பட்டது. அவற்றுள் இருபத்தி இரண்டு கதைகள் ஏற்கனவே பல பத்திரிகைகளில் பிரசுரிக்கப்பட்டவை ஆகும். 2008-ல் மேலும் இரண்டு புனைவுகளை வெளியிட்டார். அதில் அவர்தம் குறுநாவலான ஹோமிநிடும் அடங்கும்.






</doc>
<doc id="63652" url="https://ta.wikipedia.org/wiki?curid=63652" title="தையற்கலைஞர்">
தையற்கலைஞர்

தையற்கலைஞர் என்பவர் பஞ்சுநூல் போன்ற வேறுபல இயற்கைப்பொருள்கள், செயற்கைப்பொருள்களால் ஆன நூலிழையால் நெய்த துணியைக் கொண்டு ஒரு குறிப்பிட்ட ஆளின் அல்லது சிறுவரின் உடலளவுக்கும் தேவைக்கும் ஏற்ப அத் துணியை வெட்டியும், "தைத்தும்" (பெரும்பாலும் நூலிழைகொண்டு பிணைத்தல்) ஒருவர் அணியத்தக்க ஆடையைச் செய்யும் கலைஞர். பொதுவாக இதனைத் பொருள் ஈட்டும் தொழிலாகக் கொண்டுள்ளோரைத் "தையற்காரர்" என்பர். ஆண்களும் பெண்களும் தையற்காரர்களாக இத்தொழிலில் ஈடுபடுகிறார்கள். 

தமிழ்நாட்டில் பரவலாக பயன்பட்டு வரும் வேட்டி, துண்டு, சீலை (புடவை) போன்றவை நெய்த துணியை அப்படியே தையற்கலைஞர் ஆடையாக செய்து தராமலேயே அணியும் ஆடைகள். ஆனால் சட்டை (முற்காலக் குப்பாயம்), கால்சட்டை (பேண்ட் என்னும் குழாய்க் கால்சட்டை), இந்திய, தமிழ்நாட்டுப் பெண்களின் மேற்சட்டை, குழந்தைகள் அணியாடைகள் முதலியன துணியைப் பல்வேறு வடிவங்களில் தக்க அளவுடன் வகுத்து (design), வெட்டித் தைத்து உருவாக்கும் ஆடைகள். இவற்றைத் தையற்கலைஞர்கள் செய்து தருகிறார்கள்.

தையற்கலைஞர்கள் மிகத் தொன்மையான காலங்களில் இருந்தே பணியாற்றி வந்திருந்த பொழுதும், பதினேழு, பதினெட்டாம் நூற்றாண்டுகளுக்குப் பிறகுதான் தற்கால முதன்மைப் பொருளில் பயன்பாட்டில் உள்ளது. 

ஆங்கிலத்தில் தையற்கலையை டெய்லரிங் (tailoring) என்று தற்காலத்தில் கூறுகிறார்கள். வாடிக்கைக் காரர்களுக்கு தனிப்பட்ட முறையில் அவர்களின் உடலளவு, தேவை முதலியவற்றுக்கு ஏற்றவாறு தைத்துத் தருதலைச் சிறப்பாக "பெ'சுப்போக் டெய்லரிங்" (bespoke)என்று கூறுகிறார்கள். ஒருவரின் தனிப்பட்ட அளவுகளுக்கு ஏற்றார்போல அல்லாமல், குறிப்பிட்ட சில அளவுகளில் ஏற்கனவே தைத்து வைத்திருக்கும் ஆடைகளுக்கு "அணிய ஆடை" (ரெடிமேடு) என்று பெயர். 



</doc>
<doc id="63657" url="https://ta.wikipedia.org/wiki?curid=63657" title="பென் அண்டு டெல்லர்">
பென் அண்டு டெல்லர்

பென் அண்டு டெல்லர் ("Penn & Teller") என்பது ஒரு ஆங்கிலத் தொலைக்காட்சி நிகழ்ச்சி. பம்மாத்துக்களை, சமயப் போலிகளை, பிரபல நம்பிக்கைகளைக் கட்டுடைத்து நிகழ்ச்சிகளைத் தருகிறது. இந்த நிகழ்ச்சி தராண்மியவாதம், அறிவிய ஐயுறவியல், இறைமறுப்பு ஆகியவற்றோடு இணைத்துப் பாக்கப்படுகிறது.



</doc>
<doc id="63661" url="https://ta.wikipedia.org/wiki?curid=63661" title="மித்பசுடேர்சு">
மித்பசுடேர்சு

மித்பசுடேர்சு அல்லது மித்பஸ்டேர்ஸ் என்பது ஒரு ஆங்கில தொலைக்காட்சி நிகழ்ச்சி. Mythbusters என்ற ஆங்கிலச் சொல் தொன்மாவை கட்டுடைப்பவர்கள் என்பது பொருள். ஒரு அறியப்பட்ட ஒரு நம்பிக்கையை, தொன்மத்தை எடுத்து, அதைப் பற்றி ஆய்வுகள் பரிசோதனைகள் செய்து அந்த நம்பிக்கை உண்மையானதா, பொய்யானதா, அல்லது உண்மையாக இருக்கக்கூடியதா என்று முடிவு தருவதே இந்த நிகழ்ச்சியின் வடிவம். நாசா நிலவுக்கு செல்லவில்லை என்பதை மறுத்தவர்களின் நம்பிக்கையை கட்டுடைத்த 
NASA Moon Landing பிரபலமானது.


</doc>
<doc id="63665" url="https://ta.wikipedia.org/wiki?curid=63665" title="ஐயுறவு விசாரணை செயற்குழு">
ஐயுறவு விசாரணை செயற்குழு

ஐயுறவு விசாரணை செயற்குழு (Committee for Skeptical Inquiry) என்பது ஒரு இலாப நோக்கமற்ற கல்வி அமைப்பு. அசாதரண, விழிம்புநிலை அறிவியல் கோரிக்கைகளை பெருபான்மைமிக்க, அறிவியல் நோக்கில் விசாரித்து, அதன் முடிவுகளை பகிர்வதே இந்தக் குழுவின் நோக்கமாகும். இது 1976ம் ஆண்டு டாக்டர் பால்கர்ட்சு (Paul Kurtz) அவர்களால் நிறுவப்பட்டது. இது பல நோபல் பரிசு பெற்ற அறிவியலாளர்களை செயற்குழுவில் கொண்டுள்ளது.


</doc>
<doc id="63668" url="https://ta.wikipedia.org/wiki?curid=63668" title="ஐயுறவாளர் சங்கம்">
ஐயுறவாளர் சங்கம்

ஐயுறவாளர் சங்கம் என்பது அறிவிய ஐயுறவை பரப்பும் ஒரு இலாப நோக்கமற்ற அமைப்பு. மூடநம்பிக்கைகள், மீவியற்கை கோரிக்கைகள், போலி அறிவியல் போன்றவற்றை எதிர்த்து இந்த அமைப்பின் செயற்பாடுகள் அமைகின்றன. இதன் இசுகெப்டிக் இதழ் பல்லாயிரக்கணக்கான வாசகர்களால் வாசிக்கப்படுகிறது. 


</doc>
<doc id="63669" url="https://ta.wikipedia.org/wiki?curid=63669" title="இந்தியப் பகுத்தறிவாளர் ஒன்றியம்">
இந்தியப் பகுத்தறிவாளர் ஒன்றியம்

இந்திய பகுத்தறிவாளர் ஒன்றியம் என்பது அறிவியல் நோக்கை பரப்பும் ஒரு தொண்டர் நிறுவனம். மூடநம்பிக்கைகள், சமய, மீவியற்கை கோரிக்கைகள் ஆகியவற்றை எதிர்த்து இந்த அமைப்பு இந்தியாவில் நடவடிக்கைகளை மேற்கொண்டு வருகிறது. இந்த அமைப்பு 1949 ம் ஆண்டு சென்னையில் தொடங்கப்பட்டது. தற்போது இதன் தலைமையகம் தில்லியில் அமைந்துள்ளது. 


</doc>
<doc id="63670" url="https://ta.wikipedia.org/wiki?curid=63670" title="இருசிறகிப் பூச்சிகள்">
இருசிறகிப் பூச்சிகள்

இருசிறகிகள் அல்லது ஈ-கொசு வரிசை என்னும் உயிரினங்கள், உயிரியல் வகைப்பாட்டில் "டிப்டெரா" அல்லது "டைப்டெரா" (Diptera) என்று அழைக்கப்படுகின்றது. இவை இரண்டு இறக்கைகள் கொண்ட பறக்கும் பூச்சிகள் வரிசையைச் சேர்ந்த உயிரினங்கள் ஆகும். உயிரியற் பெயராகிய "டிப்டெரா" அல்லது "டைப்டெரா" என்பது, di (டை) = இரண்டு, pteron (ப்டெரான்)= இறக்கை, ஆகிய இரண்டுசொற்களின் கூட்டாக உருவான பெயர். இதனைத் தமிழில் "இருசிறகிகள்" என்று அழைக்கிறோம். இவ் உயிரின வரிசையின் சிறப்புப் பண்புகளில் சில: ஒரேயொரு இறக்கை இணை (இரண்டு இறக்கைகள்) கொண்டுள்ளது, இவற்றின் வாய் அமைப்பு பெரும்பாலும் உறிஞ்சும் அமைப்பு கொண்டதாகவும், ஒரு சிலவற்றில் துளைக்கவோ, கடிக்கவோ ஏற்ற அமைப்பு கொண்டதாகவும் உள்ளன, இவ் இறக்கைகள் (சிறகுகள்), இவ் உயிரியின் முப்பகுப்பான உடலின் நடுப்பகுதில் ("மேசோதோராக்ஃசில்") அமைதுள்ளன, உடலில் கடைப்பகுதியில் ("மேட்டாதொராக்ஃசில்") பின் இரண்டு இறக்கைகளுக்கு மாறாக, பறக்கும் பொழுது நடுமையை உணரவும், விரைவு முடுக்கத்தை உணரவும் ஏற்ற முடுக்குணர்விகள் அல்லது நிலைப்படுத்திகள் (Halteres, "ஆல்ட்டெரீசு") அமைந்துள்ளன.

ஈ-கொசு வரிசை உயிரிகளுக்கு இரண்டு சிறகுகள் மட்டும் இருப்பது இவற்றைத் தட்டாரப்பூச்சி, பட்டாம்பூச்சி, வண்டு முதலான நான்கு சிறகுகள் கொண்ட பிற பூச்சிகளில் இருந்து வேறுபடுத்திக் காட்ட உதவுகின்றன. இருசிறகிகளில் ஒருசில வகைகள் தற்காலத்தில் இறக்கைகள் இல்லாமல் ஆகிவிட்டன, குறிப்பாக "இப்போபோசுக்காய்டீ" (Hippoboscoidea) என்னும் மேற்குடும்ப (superfamily) உயிரினங்களையும், பிற உயிரினங்களின் வாழ்விடங்களில் குடியிருக்கும் பிறக்குடிவாழ்விகளையும் குறிப்பிடலாம்.

இருசிறகிகள் என்பன மிகப்பெரிய உயிரின வரிசை ஆகும். இதில் ஏறத்தாழ 240,000 வகை இனங்கள் அடங்கும். இவற்றுள் கொசுக்களும், பல்வேறு வகையான ஈக்களும், பெருங்கால்கொசுக்களும் (gnat), நீரீக்களும் (midges, மிட்சீக்கள்) அடங்கும். இவற்றுள் ஏறத்தாழ பாதி இனங்களை (120,000) அறிவியல் முறைப்படி விளக்கி எழுத்தியுள்ளனர் (ஐரோப்பிய மொழிகளில்).. பூச்சிகள் வகுப்பில் மாந்தர் வாழ்க்கைக்கும், பொருளாதார நலத்திற்கும், சூழல் நலத்திற்கு, உடல்நலத்துக்கும் முக்கியமான தாக்கங்கள் தரக்கூடியவை இந்த உயிரின வரிசை. குறிப்பாக இவ்வரிசையில் உள்ள கொசுக்கள் குடும்பம் ("கொசுவகையி") எனப்படும் "குலிசிடீ" ("Culicidae") குடும்பத்தைச் சேர்ந்த உயிரிகள் மலேரியா, சிக்கன்குனியா, டெங்குகாய்ச்சல், மூளைவீக்க நோய்(Encephalitis) முதலான பலவகை நோய்ப்பரப்பிகளாக இயங்குகின்றன.

இருசிறகிகள் (ஈ-கொசு வரிசை உயிரிகள்) உலகம் முழுவதிலும் காணப்படுகின்றன. வெப்ப மண்டலப் பகுதிகள் முதல் வடமுனையின் கீழ்ப்பகுதிகள் வரையிலும் உள்ள நிலப்பகுதிகளிலும், உயர் மலைப்பகுதிகளிலும், கடலிலும் கூடக் காணப்படுகின்றன. இவை பரும அளவில் பெரும்பாலும் அரை மில்லிமீட்டர் முதல் 40 மிமீ வரை காணப்படுகின்றன, ஆனால் சில 70 மிமீ வரையிலும் இருக்கும்.

இருசிறகிகள் மூன்று பெரிய உட்பிரிவுகள் கொண்டவை. : 

இருசிறகிப் பூச்சிகள் தொன்மங்களிலும் இலக்கியங்களிலும் சித்தரிக்கப்பட்டுள்ளன. பண்டைய எகிப்தின் மிகப்பெரிய பத்து தொற்று நோய்களில் ஒன்றான நாலாம் தொற்றுநோய் இந்த இருசிறகிப் பூச்சிகளால் வந்ததாக பதியப்பட்டுள்ளது.

1958ஆம் ஆண்டில் வெளிவந்த திரைப்படமான "தி ஃப்ளை" (The Fly) என்னும் திரைப்படத்தில் ஒரு விஞ்ஞானி இருசிறகிப் பூச்சிக்கான உடல் பாகங்களை ஒரு விபத்தில் தன் உடல் உருப்புகளோடு மாற்றி சாகசங்கள் செய்தவாறு காட்சிப்படுத்தப் பட்டிருந்தது.






</doc>
<doc id="63676" url="https://ta.wikipedia.org/wiki?curid=63676" title="ராமசந்திர குகா">
ராமசந்திர குகா

ராமசந்திர குகா (பிறப்பு 1958), சுற்றுச்சூழல், சமூகம், அரசியல் மற்றும் மட்டைப்பந்து சார்ந்த வரலாற்றுஆய்வுகளை மேற்கொண்டு அவற்றைப் பற்றி எழுதும் ஒரு இந்திய எழுத்தாளர்.

1958இல் டேரா டூனில் பிறந்த குகா, டூன் பள்ளியிலும் அதன் பின்னர் புனித ஸ்டீபன் கல்லூரி, தில்லியிலும் பயின்றார். பொருளியலில் முதுகலைப் பட்டத்தை பொருளியலுக்கான தில்லி பள்ளியிலிருந்து பெற்றார். முனைவர் பட்டத்தை கொல்கத்தாவிலுள்ள இந்திய மேலாண்மை கழகத்தில் பெற்றார். உத்தராஞ்சல் மாநிலக்காடுகளில் ஏற்பட்ட சிப்கோ இயக்கத்தைப் பற்றிய அவரது முனைவர்-பட்ட ஆய்வு பின்னர் "அமைதியற்ற மரங்கள்" (unquiet woods) என்ற பெயரில் பதிப்பிக்கப்பட்டது.1985 முதல் 2000 வரை இந்தியா, ஐரோப்பா, வட அமெரிக்கா பல்கலைக்கழகங்களில் ஆசிரியப்பணி ஆற்றினார். இவற்றில் கலிஃபோர்னியா பல்கலைக்கழகம்,பெர்க்லி, யேல் பல்கலைக்கழகம்,இசுட்டான்போர்டு பல்கலைக்கழகம், ஆஸ்லோ பல்கலைக்கழகம் மற்றும் இந்திய அறிவியல் கழகம் அடங்கும். (1994-95) காலகட்டத்தில் யெர்மனியின் 
Wissenschaftskolleg zu Berlin கழகத்தில் சிறப்பாசிரியராக (fellow) இருந்தார்

இதன்பின்னர் பெங்களூரு நகரில் இந்திய அறிவியல் கழகத்தில் வருகை பேராசிரியராக 2003இல் பணிபுரிந்தார். தொடர்ச்சியாக புத்தகங்கள் எழுத ஆரம்பித்தார். நவீன இந்திய வரலாற்றினை ஆய்வு செய்யும் நியூ இந்தியா பவுண்டேசன் (New India Foundation) என்ற இலாபநோக்கில்லா அமைப்பின் செயல் அறங்காவலர்.

ஆடை வரைவாளர் சுஜாதா கேசவனை மணந்து இரு குழந்தைகளுக்கு தந்தையாவார்.

"இந்திய வரலாறு:காந்திக்குப் பிறகு"(India after Gandhi), என்ற புத்தகத்தை எழுதியுள்ளார். 2007 ஆம் ஆண்டில் ஆங்கில மூலம் மாக்மில்லன் பதிப்பகத்தாராலும் எக்கோ பதிப்பகத்தாலும் தமிழ் மொழியாக்கம் 2009ஆம் ஆண்டு கிழக்கு பதிப்பகத்தாலும் வெளியிடப்பட்டது.

2009 ஆம் ஆண்டுக்கான பத்ம பூசண் விருது .

குகா எழுதியுள்ள நூல்களின் பட்டியல் ஆங்கில விக்கிப்பீடியாவிலிருந்து 



</doc>
<doc id="63685" url="https://ta.wikipedia.org/wiki?curid=63685" title="பயிர்நோய்க் கோலுயிரி உட்செலுத்தல்">
பயிர்நோய்க் கோலுயிரி உட்செலுத்தல்

பயிர்நோய்க் கோலுயிரி உட்செலுத்தம் (அக்ரோ- செலுத்துதல்) (Agroinfiltartion) என்னும் நுட்பம் பயிர்களில் புரதங்களைத் தற்காலிக வெளிப்பாட்டுக்குப்(transient expression) பயன்படும் ஒரு முறையாகும். இவ்விடத்தில் "பயிர்நோய்க் கோலுயிரி" (Agrobacterium) என்பது மாற்றப்பட்ட அக்ரோபக்டேரியம் (Agrobacteriam) என்பதை குறிக்கும். இவை பயிர்களில் புற்று கட்டிகளை (tumor) உருவாக்கும் தன்மை உடையவை. பயிர்நோய்க் கோலுயிரில் உள்ள பிளாசுமிட் (plasmid, கணிமி) சில பகுதிகள் பயிர்களின் நிறப்புரியில் இணையும் தன்மையைக் கொண்டுள்ளது. பின் இவை பயிர்களின் சுரப்பிகளின் (hormone) செயலாக்கத்தை ஊக்கப்படுத்தி, உயிரணுக்களின் பிரிகையைப் புற்றீசல் போல மிகையாக்கி புற்று கட்டிகளை உருவாக்குகின்றன. ஆய்வாளர்கள் சுரப்பிகளை தூண்டும் பகுதிகளை வெட்டி, அவ்விடத்தில் நாம் விரும்பும் மரபணுவை வெளிப்படுத்தும் தன்மையை உண்டாக்கி உள்ளனர். மேலும் பயிர்நோய்க் கோலுயிரி (அக்ரோபக்டேரியத்தின்) மரபணுக்கள் சில குறிபிட்ட வரிசைகளில் இணைந்து, அவற்றை வெட்டி நிறப்புரியில் எவ்விடத்திலும் (random location) இணைக்கும் தன்மை கொண்டுள்ளது. இவ்வரிசைக்களுக்கு வலது முனை வரிசை(Right border sequence) மற்றும் இடது முனை வரிசை (left border sequence) எனப்பெயர். 

முதலில் நாம் வெளிப்படுத்த விரும்பும் மரபணுவை பயிர்நோய்க் கோலுயிரி பரப்பிகளில் (vector) பக்டிரியல் படிவாக்கம் செய்ய வேண்டும். பின் இப்பரப்பியைப் பயிர்நோய்க் கோலுயிரியத்தில் உட்செலுத்த வேண்டும். இதற்கு மூன்று-பெற்றோர் கலவி (tri-parental mating)என்ற முறையும் அல்லது பயிர்நோய்க் கோலுயிரி (அக்ரோபக்டேரியம்) உருமாற்றம் (Agrobacterium transformation) என்ற முறையும் பயன்படுத்தப்படும். பின் இவற்றைத் தேர்ந்தெடுக்கும் முகவர் மூலமும் பாலிமரேசு தொடர் வினை (பி.சி.ஆர்) மூலமும், நாம் படிவாக்கம் செய்த பரப்பி உள்ளதா, இல்லையா என்பதை உறுதி படுத்தி கொள்ள வேண்டும். 

பின் இவற்றை நீர்ம (liquid) வளருணவுகளில் (media, YEP or AB) வளர்ந்து ஒரு இடைமத்தோடு (Buffer), நமது உடலில் மருந்து செலுத்த பயன்படும் ஊசிகளில் (இவ்விடத்தில் ஊசிகள் இல்லமால், வெறும் உறிஞ்சி மட்டும்) சிறு அளவு எடுத்து பயிரின் இலைகளில் பயிர்நோய்க் கோலுயிரி உட்செலுத்த வேண்டும். இரண்டு நாள் கழிந்து நாம் விரும்பும் மரபணு வெளிபடுதலைக் காணாலம்.



தற்காலிக மரபணு வெளிப்படுதல்.

Gopal et al (2007) Differential roles of C4 and βC1 in mediating suppression of post-transcriptional gene silencing: Evidence for transactivation by the C2 of Bhendi yellow vein mosaic virus, a monopartite begomovirus. Virus Research,Volume 123, Issue 1, January 2007, Pages 9–18 .


</doc>
<doc id="63696" url="https://ta.wikipedia.org/wiki?curid=63696" title="வலது முனை வரிசை">
வலது முனை வரிசை

வலது முனை வரிசை (right border sequence) என்பது பயிர்நோய்க் கோலுயிரி (Agrobacterium) பிளசுமிட் உள்ள ஓர் வரிசை (sequence) ஆகும். இவைகளில் பயிர்நோய்க் கோலுயிரில் இருந்து வெளிப்படும் வீரிய மரபணுக்கள் (virulence genes), இவ் வரிசையில் இணைந்து வெட்டும் தன்மை கொண்டுள்ளன. மற்றொரு பகுதியான இடது முனை வரிசையில் வீரிய மரபணுக்கள் இணைந்து வெட்டி, வெட்டிய பகுதிகளை பயிரின் நிறப்புரியில் இணைக்கும் தன்மை கொண்டது.



</doc>
<doc id="63697" url="https://ta.wikipedia.org/wiki?curid=63697" title="இடது முனை வரிசை">
இடது முனை வரிசை

இடது முனை வரிசை (left border sequence) என்பது பயிர்நோய்க் கோலுயிரி பிளசுமிட் உள்ள ஓர் வரிசை ஆகும். இப் பிளசுமிட் காணப்படும் மற்றொரு வரிசை வலது முனை வரிசை ஆகும். இவைகளில் பயிர்நோய்க் கோலுயிரில் இருந்து வெளிப்படும் வீரிய மரபணுக்கள் (virulence genes), இவ் வரிசையில் இணைந்து வெட்டும் தன்மை கொண்டுள்ளன. பின் வெட்டிய பகுதிகளை பயிரின் நிறப்புரியில் இணைக்கும் தன்மையெய் வீரிய மரபணுக்கள் கொண்டுள்ளன .


</doc>
<doc id="63702" url="https://ta.wikipedia.org/wiki?curid=63702" title="பரப்பி">
பரப்பி

மூலக்கூற்று உயிரியலில் பரப்பி ("vector") என்பது ஒரு மரபணுவை பக்டிரியல் படிவாக்கம் (bacterial cloning) செய்யப்படும் கணிமி (பிளசுமிட்) என்பதை குறிக்கும். மேலும் தீ நுண்ம நோய்களை பரப்பும் பூச்சிகளையும் பரப்பி (vector) என்ற பொருளில் ஆங்கிலத்தில் கொள்வார்கள்.ஒரு பரப்பியில் நகலாக்கம் (replication) செய்வதற்கு என்று தொடங்க புள்ளி (origin region), தேர்ந்தெடுப்பதற்கு என்று ஒரு தேர்ந்தெடுக்கும் முகவர் (selectable markers) எதிர்த்து வாழ்வதற்க்கான மரபணு பகுதியும் இருக்கும். மேலும் படிவாக்கம் புரிய ஒரு பல் படிவாக்க இடம் (multiple cloning site, MCS) என்ற பகுதி இருக்கும். இவ்விடத்தில் பல கட்டுள்ள (வரையறுக்கப்பட்ட) நொதிகளின் (restriction enzyme) வெட்டும் வரிசைகள் உள்ளன. நாம் படிவாக்கம் செய்ய விரும்பும் கட்டுள்ள நொதிகளின் வரிசைகளை தேர்ந்தெடுத்து பக்டிரியல் படிவாக்கம் செய்யலாம். மேலும் இவ்விடத்தில ஒரு மரபணு தொடரிகள் (தொடரி) (gene promoter) அமைந்து இருக்கும். படிவாக்கம் செய்ய விரும்பும் கணிமியெய் பொருத்து, பக்டரியல் படிவாக்க பரப்பிகள் (bacterial cloning vector) பல வகைப்படும்.



</doc>
<doc id="63705" url="https://ta.wikipedia.org/wiki?curid=63705" title="கொய்யா (குடும்பம்)">
கொய்யா (குடும்பம்)

கொய்யா அல்லது "சிடியம்" ("Psidium") என இலத்தீன் மொழியில் அழைக்கப்படுவது ஒரு நிலைத்திணைக் குடும்பம் ஆகும். இது ஒரு குறுமரமாகும். இக்குடும்பத்தில் அண்ணளவாக 100 இனங்கள் உள்ளன. மெக்சிக்கோவையும் நடு அமெரிக்காவையும் தென் அமெரிக்காவின் வடபகுதியையும் பிறப்பிடமாகக் கொண்ட இக்குடும்பத்தைச் சேர்ந்த மரங்கள் கடல் ஓட்டங்கள் மூலம் உலகம் முழுவதும் பரவலடைந்துள்ளன. கொய்யா இன்று வெப்பவலய நாடுகளில் காணப்படுகிறது.



</doc>
<doc id="63706" url="https://ta.wikipedia.org/wiki?curid=63706" title="உபநயனம்">
உபநயனம்

இந்து சமயத்தில் ஒரு சில பிரிவினர் தம் சிறுவர்களுக்கு பூணூல் அணிவிக்கும் விழா உபநயனம் () என அழைக்கப்படுகிறது. இந்த சடங்கிற்கு பூணூல் கல்யாணம், பூணூல் திருமணம் போன்ற வேறு பெயர்களும் உள்ளன.

இந்த நேரத்தில் அவர்கள் "வாழ்வின் இரகசியம்" என கருதும் "காயத்திரி மந்திரத்தை" அவனது தந்தை, தாயின் முன்னிலையில், ஓதி கற்றுக்கொடுக்கிறார். இது "பிரம்மோபதேசம்" என வழங்கப்படுகிறது.

இவ்வாறு உபநயனம் செய்விக்கப்பட்ட சிறுவன் "பிரம்மச்சாரி" என அழைக்கப்படுகிறான். நாளும் மூன்றுவேளை சந்தியாவந்தனம் என கதிரவனுக்கு அதிகாலை,காலை மற்றும் மாலை நேரங்களில் வழிபாடு செய்து காயத்திரி மந்திரம் செபிக்க வேண்டும் என அறிவுறுத்தப்படுகிறான்.

உபநயன சடங்கு இல்லாதவர்களுகள் பன்டைய காலத்தில் குருகுலத்தில் கல்வி பயில இயலாது.

மனுச்சட்ட ஆட்சி முறையின் சாதிய வெளிப்பாடாக இச்சடங்குகளை கருதுவோரும் எதிர்ப்பாரும் உளர்.


</doc>
<doc id="63710" url="https://ta.wikipedia.org/wiki?curid=63710" title="பிராமணர்">
பிராமணர்

பிராமணர்அல்லது பார்ப்பனர் என்போர் பண்டைய இந்தியாவில் நிலவிய நால் வருண முறை அல்லது நான்கு சமூகப் பிரிவுகளில் ஒன்றைச் சேர்ந்தோரைக் குறிக்கும். பிராமணர், சத்திரியர், வைசியர், சூத்திரர் என்னும் நான்கு பிரிவுகளை உள்ளடக்கிய, படிமுறை இயல்பு கொண்ட, இந்த முறையில் பிராமணர்கள் முதன்மை நிலையில் வைக்கப்படுகின்றனர். பழைய இந்துச் சமூக அமைப்பில், மனுநீதி என்னும் நூலில் விளக்கப்பட்டபடி, இவர்கள் வேதங்களைப் பயின்று இறை வழிபாடுகளை நடத்தும் கடமை கொண்டவர்களாக இருந்தனர். இவர்கள் அறிஞர்களாகவும் இருடிகளாகவும் அரச குருமார்களாகவும் இருந்தனர். முக்கடவுளரில் வேதங்களின் காப்பாளரான பிரம்மா இவர்களின் ஆதியாக அறியப்படுகிறார்.

மனு ஸ்மிருதி பிராமணர் என்பவர் யாசித்தே உண்ண வேண்டும் என்றும், நாட்டின் நலனுக்காக மன்னர்களுக்கும் மற்றவர்களுக்கும் வேதங்களையும் பிற கல்வி அமசங்களையும் பயிற்றுவிக்க வேண்டுமென்றும் கூறுகிறது. மேலும் பிராமணர் என்பவர் அமைதி, சுய கட்டுப்பாடு, பொறுமை, நேர்மை, அறிவு, விவேகம், சுத்தம், புனிதம் போன்ற தன்மைகளும் நிறைந்திருக்க வேண்டும்.
<poem>
ஸமோ தமஸ் தப சௌகம்
க்சந்திர் அர்ஜவம் இவா கா
ஜ்னனம் விஜ்னனம் அஸ்திக்யம்
பிரஹ்ம கர்மா ஸ்வபவ ஜம் 
</poem>

தொடக்கத்தில், வேதகால இந்தியச் சமூகத்தில், இந் நிலைகள் ஒருவருடைய குணம், நடத்தை, இயல்பு போன்றவற்றால் அடையப்படுவதாக இருந்திருக்கிறது. ஒருவர் அல்லது ஒரு குழுவினர் ஒரு பிரிவில் இருந்து இன்னொரு பிரிவுக்கு உயர்த்தப்படுவதும், தாழ்த்தப்படுவதும் நடைமுறையில் இருந்ததாகத் தெரிகிறது. காலப்போக்கில், இந் நிலை மரபு வழியாக அடையப்படும் ஒன்றாக மாறிவிட்டது. தற்காலத்தில் இவ் வருணமுறை கடைப்பிடிக்கப்படுவது இல்லை ஆயினும், பிராமணர்களாகத் தங்களைக் கருதிக் கொள்பவர்கள், பல்வேறு தகுதி நிலைகளிலும் உள்ள பல்வேறு சாதிப் பிரிவுகளைச் சேர்ந்தவர்களாக உள்ளனர். 

தமிழகத்தில் ஐயர், ஐயங்கார் என இரு பிரிவுகளில் பல உட்பிரிவுகளாக உள்ளனர். 

ஈழத்தில் பிராமணர் மிகக் குறைந்த எண்ணிக்கையில் வாழ்கிறார்கள். இவர்கள் தமிழுக்கும் சைவசமயத்துக்கும் பெருந்தொண்டாற்றியுள்ளார்கள். இப்போது பெரும்பாலானோர் கோயில்களில் பூசகர்களாக உள்ளனர். சிலர் ஆகம விதிகளையும் வேதங்களையும் நன்கு கற்றறிந்து கோயில் விழாக்கள், சமூகத்தினரின் சமயச் சடங்குகள் என்பவற்றை நடத்தி வைக்கிறார்கள். தற்காலத்தில் ஈழத் தமிழ் மக்கள் பல நாடுகளில் குடியேறியுள்ளதால் ஈழப் பிராமணர்களும் அந்தந்த நாடுகளுக்குச் சென்று சமயப் பணி ஆற்றி வருகிறார்கள். ஈழத் தமிழ் மக்கள் மத்தியில் இவர்கள் மதிப்பிற்குரியவர்களாக விளங்குகிறார்கள்.



</doc>
<doc id="63712" url="https://ta.wikipedia.org/wiki?curid=63712" title="முப்புரி நூல்">
முப்புரி நூல்

முப்புரிநூல் சில சாதிகளில் இடது தோளிலிருந்து வலது இடுப்பு வழியே உடலின் குறுக்கே அணியும் மூன்று பிரிகளைக்கொண்ட பருத்தி நூலாலான மாலையாகும். நூல்களை இணைக்கும் முடிச்சில் மஞ்சள் தடவி இருக்கும். இச்சாதி சிறுவர்களுக்கு உபநயனம் செய்து இந்நூலை அணிவிப்பர். 

யஜ்ஞோபவீதம் என்றும் பூணூல் என்றும் அழைக்கப்படுகிறது.

பிரம்மா பருத்தி செடியிலிருந்து முப்புரி நூலை தோற்றுவித்தார். 

பூணூலில் இருக்கும் மூன்று புரிகள், காயத்திரி(மனம்),சரசுவதி(வாக்கு),சாவித்திரி(செய்கை) தேவியரைக் குறிக்கும். இதன் மூலம் பூணூலை அணிபவர் மனம், வாக்கு மற்றும் செய்கையில் தூய்மையுடன் இருக்க எந்நேரமும் நினைவுறுத்தப்படுகிறார்.

சடங்குகள் செய்யும்போது பூணூல் மூன்று விதமாக அணியப்படுகிறது:


உபநயனம் போது ஓர் நூல்பிரியே அணிவிக்கப்படுகிறது. பின்னர் திருமணத்தின் போது இரண்டாவதும் பிள்ளை பிறந்தபின் மூன்றாவதும் அணியப்படுகிறது. உலகில் தனது கடமைகளை அவனுக்கு நினைவுறுத்திய வண்ணம் இருக்க இவ்வாறு செய்யப்படுகிறது.


பூணூல் அணிவிக்கப்பட்ட ஒருவர் அதனை தன் வாழ்நாள் முழுவதும் கழற்றாது அணிந்திருத்தல் வேண்டும். ஒவ்வொரு ஆண்டும் ஆவணி அவிட்டம் நாளில் பழையது களைந்து புதியது அணிய வேண்டும்.

பிராமணர்கள்



</doc>
<doc id="63733" url="https://ta.wikipedia.org/wiki?curid=63733" title="இந்திய துணைக்கண்ட பாலூட்டிகள்">
இந்திய துணைக்கண்ட பாலூட்டிகள்

இந்தியாவின் நிலப்பரப்பிற்குள் காணப்படும் பாலூட்டிகள்

 புதிய வகைப்பாட்டியலின் படி, முள்ளெலிகள் என்ற வரிசையில் உள்ளன.









இரவு வௌவால்கள்
























Domestic cattle "Bos taurus" [[கரோலஸ் லின்னேயஸ்|L.]] 1758.
Domestic Water Buffalo Bubalus bubalis ([[கரோலஸ் லின்னேயஸ்|L.]] 1758). (domestic)
Domestic Goat "Capra hircus" [[கரோலஸ் லின்னேயஸ்|L.]] 1758. (Domestic)
Domestic Sheep "Ovis aries" [[கரோலஸ் லின்னேயஸ்|L.]] 1758. (Domestic)





Domestic Rabbit "Oryctolagus cuniculus" [[கரோலஸ் லின்னேயஸ்|L.]] 1758. (Domestic)



</doc>
<doc id="63734" url="https://ta.wikipedia.org/wiki?curid=63734" title="லாண்ட்சட்">
லாண்ட்சட்

லாண்டசட் என்பது வானில் இருந்து பூமி தொடர்பான விடயங்களைப் பெறும் நீண்டகாலச் செயற்கைக் கோள் திட்டம் ஆகும். முதலாவது லாண்ட்சட் 1972 ஆம் ஆண்டு ஏவப்பட்டது. சமீபத்திய லாண்ட்சட் ஏப்ரல் 15, 1999 இல் ஏவப்பட்டது. லாண்டசட் செய்மதியில் இருந்து மில்லியன் கணக்கான ஒளிப்படங்கள் (புகைப்படங்கள்) எடுக்கப்பட்டுள்ளது. இவ் ஒளிப்படங்கள் ஐக்கிய அமெரிக்காவிலும் லாண்ட்சட் பெறும் நிலையங்களூடாகவும் ஆவணப்படுத்தப்பட்டுள்ளது.

லாண்ட்சட் 7 ஆனது 8 spectral bands ஐக் கொண்டுள்ளது. இதன் துல்லியத்தன்மையானது (Spatial Resolution) 15 மீட்டர் முதல் 60 மீட்டர் வரை வேறுபடும். 



</doc>
<doc id="63735" url="https://ta.wikipedia.org/wiki?curid=63735" title="ஐஞ்சிறு காப்பியங்கள்">
ஐஞ்சிறு காப்பியங்கள்

பழந்தமிழ் இலக்கியங்களின் தொகுப்பில் ஐம்பெருங் காப்பியங்கள், ஐஞ்சிறு காப்பியங்கள் என்கிற முக்கியப் பிரிவும் உண்டு. அறம், பொருள், இன்பம் , வீடு என்னும் நால்வகை உறுதிப் பொருள்களில் ஒன்றோ பலவோ குறைந்து காணப்படும் காப்பியங்கள் ‘சிறுகாப்பியம்’ எனப்பட்டன.

உதயண குமார காவியம், நாக குமார காவியம், யசோதர காவியம், சூளாமணி, நீலகேசி ஆகிய ஐந்தும் ஐஞ்சிறு காப்பியங்கள் என்கிற பிரிவின் கீழ் வருவன.

வத்தவ நாட்டரசன் சதானிகனுக்கும் அவன் மனைவி மிருகாவதிக்கும் பிறந்த உதயணனின் கதையை விளம்புவது இக்காவியம். 6 காண்டங்களில், 369 விருத்தப்பாக்களால் ஆனது இந்நூல். கந்தியார் (சமணப் பெண்துறவி) ஒருவரால் இயற்றப்பட்டது. பெயர் அறியக் கிடைக்கவில்லை.

இந்நூலில் உதயணன் நான்கு மனைவியரை மணந்து இறுதியில் துறவு நிலையை மேற்கொண்டதை அறிய முடிகிறது. கதையமைப்பு சிக்கலானதாகவும், இரு கதைத் தலைவர்களைக் கொண்டும் உள்ளது. பெயர் தான் காவியமே தவிர காவிய இயல்போ ஏற்றமோ நடை நலமோ சிறிதும் இல்லாதது. பெருங்கதை என்கிற நூலின் சுருக்கம் என்று கூட இதனைச் சொல்லலாம். இதன் காலம் கி.பி.15 ஆம் நூற்றாண்டு.

இதன் ஆசிரியரும் ஒரு சமணப் பெண்துறவியே. பெயர் அறியக் கிடைக்கவில்லை. 5 சருக்கங்களில் 170 விருத்தப்பாக்களில் நாகபஞ்சமியின் கதையை உரைக்கும் சிறுகாப்பியமாகும் இது. முழுக்க முழுக்க மணத்தையும் போகத்தையும் மட்டுமே பேசுகிறது. 519 பெண்களைக் கதையின் நாயகன் மணக்கிறான். காவிய நயமோ அமைதியோ சிறிதும் இல்லாத நூல் இது. காலம் கி.பி.16-ஆம் நூற்றாண்டு.

அழிந்து போன நூல் என்று கருதப்பட்ட இதனை சமண அறிஞர் ஜீவபந்து ஸ்ரீபால் அவர்களின் உதவியால் மு.சண்முகம் பிள்ளை பதிப்பித்துள்ளார்.

5 சருக்கங்களில் 320 விருத்தப்பாக்களால் ஆன இதன் ஆசிரியர் பெயரும் தெரியவில்லை. இராசமாபுரத்து அரசன் மாரிதத்தன் உயிர்களைப் பலியிட்டு வந்தான். அவனுக்கு உயிர்க்கொலை தீது என்று உணர்த்துவதற்காக எழுதப்பட்ட காப்பியம் இது. மறுபிறவிகள், சிற்றின்பத்தின் சிறுமை, பேரின்பத்தின் பெருமை, ஒழுக்கத்தின் உயர்வு போன்றவற்றை விவரிப்பது இந்நூல். இது ஒரு வடமொழி நூலின் தழுவல். எளிய நடையும் நயமான பாக்களும் உடைய நூல் இது. காலம் 13-ஆம் நூற்றாண்டு. இசை காமத்தைத் தூண்டும் என்பதையும், கர்மத்தின் விளைவுகளையும் எடுத்தியம்பும் இக்கதை உத்தரபுராணத்தில் இருந்து எடுக்கப்பட்டது என்றும் புட்பந்தர் கதையின் தமிழ் வடிவம் என்றும் இதன் ஆசிரியர் வெண்ணாவலுடையார் வேள் என்றும் கூறுவோர் உண்டு.

நூலின் எளிமைக்கு உதாரணமாக ஒரு பாடல்:

இதன் ஆசிரியர் வர்த்தமான தேவர் எனப்படும் தோலாமொழித் தேவர். 12 சருக்கங்களில் 2131 விருத்தப்பாக்களால் இயற்றப்பட்டது இந்நூல். ஆருகத மகாபுராணத்தைத் தழுவியது. பாகவதத்தில் வரும் பலராமன், கண்னன் போன்று இக்காப்பியத்திலும் திவிட்டன் விசயன் என்னும் இரு வடநாட்டு வேந்தர்களின் வரலாறாக இந்நூல் உள்ளது. பாகவதமும் சூளாமணியும் கதை நிகழ்ச்சிகளில் ஓரளவு ஒத்து உள்ளன. சிரவணபெல்கோலா கல்வெட்டில் இந்நூல் பற்றிய குறிப்பு உள்ளது.

இந்நூலின் பாயிரம் தரும் குறிப்பின்படி, கி.பி.ஒன்பதாம் நூற்றாண்டைச் சேர்ந்த அவனி சூளாமணி மாறவர்மன் என்னும் பாண்டியன் அவைக்களத்தில் அரங்கேறியது என்று தெரிகிறது. இது சிறுகாப்பிய வகையில் இருந்தாலும் பெருங்காப்பியப் பண்புகள் மிகுந்த நூலாகக் கருதப்படுகிறது.

நீலகேசித் தெருட்டு என்றும் வழங்கப்படும் நீலகேசி காவியம், குண்டலகேசி என்னும் பௌத்த காவியத்துக்கு எதிரான சமண காப்பியமாகும். ஆசிரியர் பெயர் அறியக் கிடைக்கவில்லை. 10 சருக்கங்களில் 894 பாக்களால் ஆனது. கி.பி.பத்தாம் நூற்றாண்டைச் சேர்ந்தது. காப்பியத் தலைவி நீலி. பழையனூரில் பேயுருவில் இருந்து முனிச்சந்திரர் என்கிற சமண முனிவரால் பேய்மை நீங்கி அவருக்கே மாணவியாகவும் சமணத் துறவியாகவும் ஆகி பௌத்தர்களை வாதில் வென்ற கதையே இக்காப்பியம்.



</doc>
<doc id="63738" url="https://ta.wikipedia.org/wiki?curid=63738" title="நிறைவி வரிசை">
நிறைவி வரிசை

நிறைரி வரிசை (terminator sequence) அல்லது வரிசைகள் என்பது ஆர்.என்.ஏ நகலாக்கத்தின் (RNA transcription) முழுமையாதால் நிலையில் (termination phase) வரும் ஒரு வரிசை ஆகும். ஒரு மரபணு தனக்கான புரத கோடுகளை வெளிப்படுத்த, டி.என்.ஏ. வில் இருந்து ஆர்.என்.ஏ வாக மாற்றப்படும் நிகழ்வுக்கு ஆர்.என்.ஏ நகலாக்கம் எனப்படும். இப்பண்பு மூலக்கூற்று உயிரியலின் மையக்கோட்பாடுல் வரும் இன்றியமையாத ஒரு பிரிவு ஆகும். ஆர்.என்.ஏ நகலாக்கத்தின் போது மூன்று நிலைகள் உள்ளன. அவைகள் 



ஒவ்வொரு நிலைகளிலும் பல தொடரூக்கிகள் (promoter binding factors), செயலூக்கிகள் (transcription factors), தொடக்க கரணிகள் மற்றும் விரிவு கரணிகள் என பல மரபணுக்கள் பங்கேற்கின்றன. இதில் முழுமையாதல் நிலையில் ஆர்.என்.ஏ நகலாக்கத்தை நிறைவடைய பயன்படும் வரிசைகளே நிறைரி வரிசை எனப்படும். செயற்கையாக பக்டிரியல் படிவாக்கம் செய்யப்படும் பரப்பிகளில் நோசு (NOS) (பயிரில் மட்டும் ) எனப்படும் மரபணுவின் வரிசைகள் நிறைரியாக பாவிக்கப்படுகின்றன. ஆர்.என்.ஏ நகலாக்கத்தை நிறைவடைய இவ்வரிசைகள் பயன்படுகின்றன. இந்நிகழ்வு இரு வழிகளில் நடைபெறலாம். இதற்க்கு ரோ (ஆர்.என்.ஏ எளிகேசு புரதம், Rho-RNA Helicase protein) எனப்படும் மரபணு பயன்படுவதால் , அதனை பொருத்து 


மேலும் இப்புரதம் கோலுயுயிரில் (E.coli) மட்டும் ஈடுபடுகின்றன.

ரோ சாரா முழுமையாதாலில் ஈடுபடும் வரிசைகள் அடினைன் மற்றும் யுரசில் துகள்கள் மிகுதியாக இருக்கும். இதனால் ஆர்.என்.ஏ தனது முடிவடையும் எல்லையில் வரும் போது, ஆர்.என்.ஏ க்கள் எளிதாக வெளியில் இழுத்து வரப்படும். ஏனெனில் அடினைன் மற்றும் யுரசில் துகள்களுக்கு இடையே இரு பிணைவுகள் உள்ளதால் இழுத்து வரப்படும் நிகழ்வு எளிதாகிறது. மாறாக சைட்டோசைனின் மற்றும் குவானின் இடையே மூன்று பிணைப்புகள் உள்ளதால் இந்நிகழ்வு நடைபெறுவது கடினமே.


</doc>
<doc id="63758" url="https://ta.wikipedia.org/wiki?curid=63758" title="சான் சல்லிவன்">
சான் சல்லிவன்

சான் சல்லிவன் (ஜான் சல்லிவன்; John Sullivan) 1815 முதல் 1830 வரை அன்றைய பிரித்தானிய அரசின் கோயம்புத்தூர் மாவட்ட ஆட்சியராக இருந்தவர். "நீலகிரியின் தந்தை" என அழைக்கப்படும் இவராலேயே, 1819ம் ஆண்டுவாக்கில் நீலகிரி மாவட்டம் கண்டுபிடிக்கப்பட்டது. 1804ம் ஆண்டு சென்னை கிழக்கிந்திய நிறுவனத்தில்யில் சாதாரண எழுத்தராக சேர்ந்த சல்லிவன், தனது கடின உழைப்பால் படிப்படியாக உயர்ந்து 1839ம் ஆண்டு ஆளுனர் அவை உறுப்பினராக உயர்ந்தார். இயற்கை, சுற்றுச்சூழலில் மிகுந்த ஆர்வம் கொண்டவர். இவரின் முயற்சியாலேயே ஊட்டி ஏரி வெட்டப்பட்டது. 1841ஆம் ஆண்டு பணி ஓய்வு பெற்று இங்கிலாந்து திரும்பிய பின், 1855ம் ஆண்டு மரணமடைந்தார்.

சல்லிவன் 1788ம் ஆண்டு சூன் 15ம் நாள் இங்கிலாந்தின் தலைநகர் இலண்டனில் பிறந்தார். இவரது தந்தை சிட்டீபன் சல்லினன், தஞ்சை நகரில் கிழக்கிந்திய நிறுவனத்தின் சார்பாக பணியாற்றியவர்.. இவரின் முயற்சியால் தஞ்சையை சுற்றி பல ஆங்கில வழி கல்வி நிறுவனங்கள் திறக்கப்பட்டன. தாயார் பெயர் ஆன் சல்லினன் ஆகும். சான் சல்லினன் அரித்மெடிக் அண்ட் மெர்ச்சன்ட் அக்கௌன்டிங்க் ( Arithmetic and Merchant Accounting ) பிரிவில் தனது கல்லூரிப் படிப்பை முடித்தார். 

சல்லிவன், தனது 15ஆவது வயதில் (ஆகத்து 1803) சென்னை கிழக்கிந்திய நிறுவனத்தில் எழுத்தராக சேர்ந்தார். இதன் பிறகு சிறிது சிறிதாக உயர்ந்த இவர், 1806ம் ஆண்டு தென்னார்க்காடு மாவட்ட நீதிமன்ற பதிவராகவும், 1807ம் ஆண்டு ரகசிய காப்பு, அரசியல் மற்றும் வெளியுறவுத்துறை அமைச்சக தலைமை செயலரின் உதவியாளராகவும், 1809ம் ஆண்டு மைசூரில் அமைந்திருந்த இங்கிலாந்து அமைச்சக உதவியாளராகவும், 1814ம் ஆண்டு செங்கல்பட்டு மாவட்ட ஆட்சியராகவும், 1815ல் கோவை மாவட்ட சிறப்பு வருவாய்த்துறை அதிகாரியாகவும் நியமிக்கப்பட்டார். இதன் பிறகு அதே ஆண்டு கோவை மாவட்ட நிரந்தர ஆட்சியராகவும் நியமிக்கப்பட்டார்.

இதன் பிறகு 1819ம் ஆண்டு பெப்ரவரி மாதம் 22ம் நாள், பிரான்சு நாட்டை சேர்ந்த பிரபல இயற்கை ஆர்வலரான சேன் பாபிசுட் லூயிசுடனும் (Jean Baptiste Louis), படகா பழங்குடியின வழிகாட்டியுடனும் உதகமண்டலப் பகுதியை அடைந்தார். சுமார் மூன்று வார காலம் அந்த பகுதியை சுற்றிப்பார்த்த இவர், அங்கேயே ஒரு கல் வீட்டையும் கட்டினார். நீலகிரியின் முதல் கட்டிடமான இது இன்றளவும் ஊட்டி அரசு கலைக்கல்லூரியில் உள்ளது. இதன் பிறகு இந்தப் பகுதியை கோடை இருப்பிடமாக மாற்ற எண்ணி, இந்த பகுதியில் நிறைய குடியேற்றங்களை உருவாக்கினார். மேலும், மக்கள் எளிதில் இந்தப் பகுதியை அணுகவேண்டி, 1820ஆம் ஆண்டு சிறுமுகையில் இருந்து ஒரு புதிய தரைவழிப் பாதையை ஏற்படுத்தினார். 
இதன் பிறகு ஐரோப்பிய, தென்னாப்பிரிக்க நாடுகளில் இருந்து பல வகையான மலர்கள், காய்கள், பழம் தரும் மரவகைகளை இறக்குமதி செய்து நீலகிரி மாவட்டத்தில் நட்டார். படகா பழங்குடி இன மக்களின் உயர்வுக்காக மேம்படுத்தப்பட்ட பார்லி விதைகளையும் இறக்குமதி செய்தார். மேலும் ஊட்டி நகரின் நடுவில் ஒரு மிகப்பெரிய ஏரியையும் வெட்டினார். மேலும் மலையின் பல பகுதிகளில் ஓடிய சிறிய ஓடைகளை அந்த ஏரியுடன் இணைத்து அதன் நீர்வளத்தை உறுதி செய்தார்.

சல்லிவன் கென்ரித்தா என்பவரை 1820ம் ஆண்டு திருமணம் செய்தார். இவர்களுக்கு 1822ம் ஆண்டு காரியட் ஆன் என்ற முதல் பெண் குழந்தை பிறந்தது. இதைத் தொடர்ந்து மொத்தம் ஒன்பது குழந்தைகள் இவர்களுக்குப் பிறந்தன. இதில் இரண்டு குழந்தைகள் ஊட்டியிலேயே இறந்து விட்டன. மேலும் 1838ம் ஆண்டு கென்ரித்தாவும் ஊட்டியிலேயே இறந்துவிட்டார். இவர்கள் மூவரின் உடல்களும் அங்கேயே புனித சிட்டீபன் பேராலயத்தில் அடக்கம் செய்யப்பட்டுள்ளது. இவரின் முதல் மகன் கென்றி எட்வர்ட் இவரைப் போலவே கோவை மாவட்ட ஆட்சியராக பின்னாட்களில் (1869ம் ஆண்டு) நியமிக்கப்பட்டார்.

பல கம்பெனி பொறுப்புகளை வகித்த சல்லிவன், 1841ம் ஆண்டு மே மாதம் பணி ஓய்வு பெற்றுக்கொண்டு இங்கிலாந்துக்குத் திரும்பினார். அங்கு தனது குழந்தைகளுடன் தனது இறுதி நாட்ளைக் கழித்தார். 1855ம் ஆண்டு சனவரி 16ம் நாள் தனது 66ம் வயதில் அங்கேயே இறந்தார்.

விடுதலை பெற்ற இந்தியாவில், சல்லிவனைப் பெருமைப்படுத்தும் வகையில் அவரின் கல்லறையை கண்டுபிடிக்கும் பணி 1999 தொடங்கி 10 ஆண்டுகளாக நடைபெற்று வந்தது. இறுதியில் சூலை 14, 2009 அன்று, இங்கிலாந்தின் ஈத்ரு விமான நிலையம் அருகில் உள்ள புனித லாரன்சு பேராலயத்தில் இவரது கல்லறை கண்டுபிடிக்கப்பட்டு அஞ்சலி செலுத்தப்பட்டது.



</doc>
<doc id="63760" url="https://ta.wikipedia.org/wiki?curid=63760" title="திருப்பதி (திரைப்படம்)">
திருப்பதி (திரைப்படம்)

திருப்பதி பேரரசுவின் இயக்கத்தில் 2006 ஆம் ஆண்டு ஏப்ரல் 14 அன்று வெளிவந்த தமிழ்த் திரைப்படம் ஆகும். இதில் அஜித்குமார் கதாநாயகனாகவும் சதா கதாநாயகியாகவும் முன்னணி பாத்திரத்தில் நடித்துள்ளனர். பரத்வாஜின் இசையுடன் இத்திரைப்படம் வெளியானது.

மசாலாப்படம்


‘திருப்பதி’ சவுண்ட் சர்வீஸ் ஓனர் அஜீத்தும், அமைச்சர் மகன் ரியாஸ் கானும் நண்பர்கள். ரியாஸ்கான் கைகாட்டும் வேலைகளை நட்புக்காக கண்மூடித்தனமாகச் செய்து முடிப் பவர் அஜீத். தன் தங்கையின் பிரசவத் துக்காக மருத்துவமனைக்குச் செல்லும்போது கூட நண்பன் கூப்பிடுகிறான் என்று அவருடன் செல்கிறார். பிரசவத்துக்குச் சென்ற அஜீத்தின் தங்கை, டாக்டரின் பணத்தாசையால் சிசேரியன் செய்யப்பட்டு, உயிரிழக்கிறார். உண்மை தெரிந்து அஜித் குமார் ஆவேசமாக டாக்டரைக் கொல்லப் போனால், அவர் ரியாஸ்கானின் அண்ணன்.

தன் அண்ணனைக் கொல்ல வரும் அஜீத்தை அடித்து, ‘டேய்! நீ என் ஃப்ரெண்ட் இல்லை. வெறும் அடியாளுதான்!’ என ரியாஸ்கான் நிஜ முகம் காட்ட, வெகுண்டு எழுகிறார் ஹீரோ. ‘பணத்தாசை பிடிச்ச உன் அண்ணனை உன் கையாலேயே கொல்ல வெச்சு, உன்னையும் கொல்வேன்’ என்று சபதம் போடுகிறார். கூடவே, பணத்தாசை பிடித்த டாக்டர்களைத் திருத்தி, ‘பிரசவத்துக்கு இலவசம்’ என்று சட்டம் கொண்டுவர முயற்சிக்கிறார். சபதத்தில் வெற்றி பெற்றாரா இல்லையா என்பதுதான் இறுதிக் காட்சியாகும்.

மார்ச் 15, 2006 அன்று வெளியான இத்திரைப்படத்தின் பாடல்களுக்கு பரத்வாஜ் இசையமைத்திருந்தார்.


</doc>
<doc id="63765" url="https://ta.wikipedia.org/wiki?curid=63765" title="வரிசை (உயிரியல்)">
வரிசை (உயிரியல்)

தற்கால உயிரிய வகைப்பாட்டியல் முறை, ஏழு படிநிலை அலகுகளைக் (taxon) கொண்டுள்ளது. அவற்றுள் வரிசை (ஆங்கிலம்:order, இலத்தீன்: ordo) என்பதும், ஒரு அலகாகும். இதற்கு முன்னால் வகுப்பு என்ற உயிரிய வகைப்பாட்டியல் அலகும், பின்னால் குடும்பம் என்ற உயிரிய வகைப்பாட்டியல் அலகும் அமைந்துள்ளது. இந்த அலகு இலின்னேயசு பின்பற்றிய, ஐந்து படிநிலை அலகுகளிலும் ஒன்றாகும்.

இதற்குரிய பின்னொட்டுகளைத்

தாவரவியலிலும்,விலங்கியலிலும் கீழ்கண்டவாறு பயனாகிறது.

தாவரங்களுக்குப் பயன்படுத்தப்படும், வரிசைக்குரியப் பின்னொட்டுகள் வருமாறு;-

பெருவரிசைக்கு, (-anae) என்பதனைச் சொல்லிறுதியாகவும்,

வரிசைக்கு, (-ales) என்பதனைச் சொல்லிறுதியாகவும், (எ.கா) Sapind ales = வேப்ப மரத்தின் வரிசை

துணைவரிசைக்கு, (-ineae) என்பதனைச் சொல்லிறுதியாகவும்,

உள்வரிசைக்கு, (-aria) என்பதனைச் சொல்லிறுதியாகவும் கொண்டு சொற்கள் உருவாக்கப்படுகின்றன.


</doc>
<doc id="63784" url="https://ta.wikipedia.org/wiki?curid=63784" title="தன்-இணைவு">
தன்-இணைவு

தன்-இணைவு (self ligation) என்பது மூலக்கூற்று உயிரியலின் பக்டிரியல் படிவாக்கம் செய்யும் நுட்பத்தில் பயன்படுத்தப்படும் ஒருசொல் ஆகும். இம்முறையில் பாவிக்கப்படும் கட்டுள்ள நொதிகளை பொருத்து இரு வகையான படிவாக்கம் உள்ளன. 


இப்படிவாக்கத்தின் போது ஆய்வாளர்கள் தன்-இணைவு என்னும் பிரச்சினையெய் அல்லது சிக்கலை எதிர்கொள்வார்கள். ஒற்று முனை படிவாக்கத்தின் போது மிகையான தன் இணைவு இருக்கும். மேலும் நாம் தேர்ந்தெடுக்கும் கட்டுள்ள நொதி செயலை பொருத்து தன் இணைவு அமையும். நொதி தளர்வான முறையில் (குறை செரிமானம்) (partial digestion) இருந்தால், செரிமானம் அடையாத முழு பரப்பிகள் வெகு எளிதாக இ.கோலி (E.coli) கலத்தில் உள் சென்று விடும். இதனால் பல பல்கலன்களை (colony) தேர்ந்தெடுத்து நாம் விரும்பும் டி.என்.ஏ உள்ளதா என அறிய வேண்டும். சில வேளைகளில் டி.என்.ஏ இணையாமால் வெறும் நாம் பயன்படுத்திய பரப்பி மட்டும் இ.கோலி யில் உள் சென்றிருக்கும். 

இவ்விடத்தில் ஏன் நேராக்கப்பட்ட அல்லது நொதியால் வெட்டப்பட்ட பரப்பிகள் இ.கோலி. கலத்தில் உள் நுழையாதா? என்ற வினா எழுகிறது அல்லவா. ஒரு நேரான கயிறையும், நன்கு சுற்றப்பட்ட வட்ட வடிவிலான கயிறையும் நினைவில் கொள்ளுங்கள். இவ்விரு கயிறையும் நீரில் வீசினால், எவ்வொன்று துரிதமாக ஆழத்தில் சென்று தரையெய் அடையும் என்பதை கவனியுங்கள். நன்றாக சுற்றப்பட்ட கயிர் விரைவில் தரையில் சேரும், ஏனெனில் அவைகள் நேர்த்தியாக சுற்றப்பட்டு கனமாக இருக்கும். மாறாக நேரான கயிர் நீரில் மிதக்கும். வெட்டப்பட்ட நேரான பரப்பிகள் தன் இணைவு அல்லது நாம் விரும்பும் டி.என்.ஏ வோடு இணைந்து வட்ட வடிவமானால் எளிதாக இ.கோலியில் செல்லும். மாறாக நேராக இருந்தால் அவைகளால் உள் நுழைய முடியாது.

இதை தவிர்ப்பதற்கு கட்டுள்ள நொதிகளால் வெட்டப்பட்ட பரப்பிகளில் பாசுபடசு (Phosphatase) என்னும் நொதியால் பாசுபேட் (Phosphate) குழுவை நீக்கி விட வேண்டும். இதனால் தன் இணைவு குறைக்கப்பட்டு, படிவாக்கம் செய்வதற்கான நிகழ்தகவு மிகையாக்கப்படுகின்றன.

பொதுவாக ஒற்று முனையெய் உருவாக்கும் கட்டுள்ள நொதிகளின் (எ.கா. EcoRV, SmaI, HpaI,HincII ) வெட்டும் இடத்தில் படிவாக்கம் நிகழும்போது, அவ் நொதிகளின் வெட்டும் வரிசைகள் இழக்கப்படும். அதாவது நாம் படிவாக்கம் செய்ய விரும்பும் மரபணு அல்லது டி.என்.ஏ வரிசைகள் இணையும் போது , கட்டுள்ள நொதிகளின் வெட்டும் வரிசைகளில் மாற்றம் ஏற்படுவதால், மறுபடியும் அவ் நொதிகளை கொண்டு டி.என்.ஏ க்களை செரிமானம் செய்ய இயலாது. 

இணைவு நிகழ்வின் போது, இணைவி நொதிகளின் (DNA Ligase) இடையே கட்டுள்ள நொதியும் கூடுதலாக சேர்த்தால், தன்-இணைவால் சேரும் பரப்பிகளை கட்டுள்ள நொதியின் செரிமனத்தால் தன்-இணைவு சிக்கலை தவிர்க்கலாம். இவ்விடத்தில் நாம் படிவாக்கம் செய்ய விரும்பும் டி.என்.ஏ வரிசையில், மேற்கூறிய நிகழ்வில் பயன்படும் கட்டுள்ள நொதியின் வெட்டும் வரிசைகள் இல்லமால் இருக்க வேண்டும்.

இம்முறையில் தன்-இணைவுக்கான நிகழ்தகவு குறைவு. மேலும் இம்முறையில் நாம் விரும்பிய மரபணுவை, தொடரியெய் (Promoters) பொருந்து, நாம் விரும்பும் வழிகளில் (நேரான அல்லது தலைகீழ், orientation, sense or anti sense ) படிவாக்கம் செய்யலாம். இம்முறையில் ஒரு கட்டுள்ள நொதி குறை செரிமானத்தை (partial digestion) வெளிப்படுத்தினால் தன் இணைவு மிகையாக இருக்கும். நாம் தேர்தெடுக்கும் இரு கட்டுள்ள நொதிகளின் வரிசை வெகு அருகே இருந்தால் (adjacent sites), நொதிகளின் செரிமானத்தின் நேரத்தை (incubation time) கூட்ட வேண்டும்.


</doc>
<doc id="63788" url="https://ta.wikipedia.org/wiki?curid=63788" title="காசிரங்கா தேசியப் பூங்கா">
காசிரங்கா தேசியப் பூங்கா

காசிரங்கா தேசியப் பூங்கா (Kaziranga National Park :Assamese: কাজিৰঙা ৰাষ্ট্ৰীয় উদ্যান, Kazirônga Rastriyô Uddan, pronounced [kazirɔŋɡa rastrijɔ udːan) அல்லது காசிரங்கா வனவிலங்கு காப்பகம் இயற்கை எழிலும் வளமும் கொட்டிக் கிடக்கும் வடகிழக்கு இந்திய மாநிலங்களில் பெரிய மாநிலமான அஸ்ஸாம் மாநிலத்தின் கோலாகட் மற்றும் நகாவோன் மாவட்டங்களில் அமைந்துள்ள தேசியப் பூங்காவாகும். சுமார் நானூறு சதுர கிலோமீட்டர் பரப்பளவிற்கு விரிந்திருக்கும் காசிரங்கா வனவிலங்கு சரணாலயம் இந்தியச் சுற்றுலாத் தலங்களில் ஒன்றாகும். உலகிலேயே இந்தியாவின் பெருமைக்குரிய அரியவகை ஒற்றைக் கொம்புக் காண்டாமிருகங்கள் வசிக்கும் காசிரங்கா காடுகள் , அஸ்ஸாமின் சுற்றுலாச் சிறப்புகளில் முன்னிலை வகிப்பவை. அசாம் மாநிலத்தில் பிரம்மபுத்ரா நதிப் படுகையில் இது அமைந்துள்ளது. உலகின் ஒற்றைக்கொம்பு காண்டாமிருகங்களில் மூன்றில் இரண்டு பங்கு இங்குள்ளன. இவை தவிர யானைகள், காட்டெருமைகள், மான்கள் மற்றும் அரியவகைப் பறவையினங்களையும் காசிரங்காவில் காணமுடியும்.

பிரித்தானிய இந்தியாவின் ஆளுநராக இருந்த கர்சன் பிரபுவின் மனைவி மேரி விக்டோரியா 1904ஆம் ஆண்டில் தற்போதைய காசிரங்கா பகுதிக்கு வந்தார். அரியவகை விலங்குகளைப் பார்த்து வியந்த அவர், தனது கணவர் கர்சன் பிரபுவிடம் அந்த அரியவகை விலங்குகளைப் பாதுகாக்க உடனடியாக நடவடிக்கை மேற்கொள்ள வேண்டுமெனக் கேட்டுக்கொண்டார். அதனைத் தொடர்ந்து 1905ஆம் ஆண்டில் காசிரங்கா காட்டுப்பகுதி பாதுகாக்கப்பட்ட வனப்பகுதியாக அறிவிக்கப்பட்டது. On 1 June 1905, the Kaziranga Proposed Reserve Forest was created with an area of . சுமார் 430சதுர கி.மீ பரப்பளவு கொண்ட இந்த காட்டுப்பகுதி 1974ஆம் ஆண்டில் தேசியப் பூங்காவாக மாற்றப்பட்டது. 1985ஆம் ஆண்டில் இதனை உலக பண்பாட்டுச் சின்னமாக யுனெஸ்கோ அங்கீகாரம் செய்தது. 2005ஆம் ஆண்டில் நடந்த காசிரங்கா தேசியப்பூங்காவின் நூற்றாண்டு விழாவில் கர்சன் பிரபுவின் குடும்பத்தினர் அழைக்கப்பட்டு சிறப்பிக்கப்பட்டனர்.

மிகப்பெரிய பரப்பளவில் இருக்கும் மாவட்டம் என்றாலும், ஒற்றைக் கொம்புக் காண்டாமிருகங்களைக் காணமுடிகிற அற்புத சரணாலயம் தவிர்த்து இந்த ஊரில் பெரிய அளவில் குடியிருப்புகளோ, கடைகண்ணிகளோ கிடையாது.

உலகளாவிய இயற்கை ஆர்வலர்களைக் கவரும் சுற்றுலாத்தலம் என்பதால் பல்வேறு தரங்களில் நிறைய தங்கும் விடுதிகள் இருக்கின்றன. சுற்றுலாக் காலத்தில் அறுநூறு முதல் ஆயிரத்து ஐந்நூறு வரை வாங்கிக் கொண்டு காட்டேஜ் என்கிற பெயரில் வெறும் கட்டில் மெத்தை போர்வையும் இணைந்த குளியலறையும் மட்டும் கொண்ட அறையை வாடகைக்கு விடுகிறார்கள். பொதுவாக அறைகளில் சுழல்விசிறியோ தொலைக்காட்சியோ இருப்பதில்லை.

1985ஆம் ஆண்டு இந்த பூங்கா உலக பாரம்பரிய சின்னமாக அறிவிக்கப்பட்டது.

அக்டோபர் மாதம் முதல் மார்ச் மாதம் வரையில் காண்டாமிருகங்கள் அடர்ந்த உள்வனங்களில் இருந்து ஓரளவு வெளிப்பக்கமாக வரும். அந்தச் சமயத்தில் தான் சுற்றுலாவும் சூடுபிடிக்கிறது. அதோடு மழைக்காலமும் இங்கே அந்தச் சமயத்தில் முடிந்து விடுவதால், வனத்தினுள் போவதற்கான பாதைகள் சேறு சகதி என்று வழுக்கல் இல்லாமல் இருக்கும்.




</doc>
<doc id="63806" url="https://ta.wikipedia.org/wiki?curid=63806" title="காரி கூட்டம்">
காரி கூட்டம்

கொங்கு வேளாளர் இனத்துக் கூட்டங்களில்
காரி கூட்டமும் ஒன்று.

காரி கூட்டத்தின் காணி ஊர்கள்:
1.கன்னிவாடி
2.காரையூர்
3.கொந்தளம்
4.எழுமாத்தூர்
5.சேமூர்
6.மேச்சேரி
7.பூங்குறிச்சி
8.ஆனங்கூர்
9.மண்மங்கலம்
10.பட்டிலூர்
11.வள்ளைக்குழி
12.உஞ்சனை
13.புத்தூர்


</doc>
<doc id="63807" url="https://ta.wikipedia.org/wiki?curid=63807" title="புதுமடம்">
புதுமடம்

புதுமடம் ("Pudumadam") இராமநாதபுரம் மாவட்டத்தில் இராமநாதபுரம்-இராமேஸ்வரம் நெடுஞ்சாலையில் அமைந்துள்ள உச்சிப்புளி என்னும் இடத்தில் இருந்து சரியாக 4 கிமீ தொலைவில் தெற்கில் அமைந்துள்ள கடலோர இசுலாமியக் கிராமம்.

இராமநாதபுரத்தை ஆட்சிசெய்த சேதுபதி மன்னரின் ஆளுகைக்கு உட்பட்ட பகுதி புதுமடம்.இந்த ஊரின் ஆரம்பகால பெயர் மறவர்மானாங்குடி என அழைக்கப்பட்டது.வடநாட்டை சேர்ந்த ரங்காசாரி என்பவர் தன்னுடைய நேர்ச்சைக்காக தற்போதுஉள்ள மடத்தை கட்டினார்.அந்த புது“மடத்“தாலேயே புதுமடம் எனப்பபடுகிறது.இதன் எஞ்சிய பகுதி மானங்குடி என தற்போது தனி கிராமமாக இருந்து வருகிறது இந்த பகுதியை அரசரின் சார்பாக நிர்வகித்துவந்த குடும்பமும்,சில முஸ்லிம் குடும்பங்களும் ஆரம்பத்தில் இருந்துள்ளார்கள்.பின்னர் மற்ற மக்கள் இப்பகுதிக்கு குடிவந்துள்ளனர்
இலக்கியங்களில் தென்புதுவை என அழைக்கப்பட்டதாக வரலாறு கூறுகிறது. தற்பொழுது மேற்கே மக்கள் வசிக்கும் பகுதி அக்காலங்களில் கருவேலங்காடுகளாக இருந்தாகவும் தற்பொழுது இப்பகுதியில் இருந்து பெரியபட்டினம் என்கிற ஊர் வரை இணைந்து இருந்ததாகவும் வரலாறு உண்டு. அக்காலங்களில் சுண்ணாம்புக் காளவாசல் இருந்தது. அதிக அளவில் புகையிலை பயிரிடப்பட்டிருந்தது.

இங்கு 5000க்கும் மேற்பட்ட குடும்பங்கள் வசித்து வருகின்றன. பெரும்பான்மையாக இசுலாமியர்களும், இந்துக்களும் கிறித்தவர்களும் ஒன்றாக வசித்து வருவது குறிப்பிடத்தக்கது.

புதுமடத்தில் மூன்று இஸ்லாமிய ஜமாஅத்தும், பி.எஃப்.ஐ, எஸ்.டி.பி.ஐ, தமுமுக, தவ்ஹீத் ஜமாஅத் போன்ற இசுலாமிய இயக்கங்களும் இயங்கி வருகின்றன. மூன்று ஜமாஅத் வீதம் ஒரு பள்ளிவாசலும் ஒரு தவ்ஹீத் மர்கசும் செயல்படுகின்றன. கிறித்தவ தேவாலயமும், சில இந்துக் கோவில்களும் உள்ளன.

மன்னார் வளைகுடா கடற்கரைப் பகுதியில் அமைந்துள்ளதால் இங்கு ஆரம்ப காலத் தொழிலாக மீன்பிடித் தொழிலை புதுமடம் மக்கள் செய்து வருகின்றனர். மற்றும் அதிக அளவில் வளைகுடா நாடுகளிலும் பணிபுரிகின்றனர். கிறித்தவர்களில் பெரும்பான்மையினர் கட்டுமானத் தொழில் செய்து வருகின்றனர். இந்துக்களில் சிலர் வெற்றிலை பயிரிட்டனர். தற்போது இத்தொழில் நலிவடைந்து விட்டது. தற்போது உள்ள இஸ்லாமியர்கள் இந்தியாவின் பல பகுதிகளில் தொழிலில் ஈடுபட்டு உள்ளனர், சிலர் உள்ளுரில் கூலி தொழில் செய்கிறார்கள். இவர்களில் பெரும்பான்மையினர் காலணி வியாபாரத்தில் உள்ளனர். சிலர் வெளிநாட்டிற்கு ஆட்களை அனுப்பும் பணியில் உள்ளனர்.

புதுமடத்தில் ஒரு அரசு மேல்நிலைப் பள்ளியும் இரண்டு தொடக்கப் பள்ளிகளும் இரண்டு தனியார் மழலையர் பள்ளி மற்றும் மதுரை காமராஜர் பல்கலைக்கழகத்தின் மீன்வள ஆராய்ச்சிக்கானத் துணை மீன்வள ஆராய்ச்சிப் பல்கலைக்கழகமும் உள்ளன.

புதுமடத்தின் சிறப்பு இராமநாதபுர மாவட்டத்தில் எந்தப் பகுதியிலும் கிடைக்காத சுத்தமான குடிநீர் ஆதாரத்தினை கொண்டுள்ளது.


</doc>
<doc id="63809" url="https://ta.wikipedia.org/wiki?curid=63809" title="கோளறு பதிகம்">
கோளறு பதிகம்

பன்னிரு சைவத் திருமுறைகளில் திருஞான சம்பந்தர் பாடிய தேவாரப் பாடல்கள் முதல் இரண்டாம் மற்றும் மூன்றாம் திருமுறைகளாக உள்ளன. இவற்றுள் இரண்டாம் திருமுறையில் உள்ள பதிகங்களில் ஒன்று கோளறு பதிகம் என்று அழைக்கப்படுகிறது.

திருஞானசம்பந்தர், தமிழ்நாட்டில், சைவ சமயத்தவர்களால் நாயன்மார்கள் என அழைக்கப்படும் அறுபத்து மூவருள் முதலாக வைத்து எண்ணப்படும் நால்வருள் ஒருவராவார். இவர் கி.பி. ஏழாம் நூற்றாண்டில், சீர்காழி என்னும் ஊரில், பிராமணக் குடும்பத்திற் பிறந்தார். இவரது தந்தையார் சிவபாதவிருதயர், தாயார் இசைஞானியார்.

இவர் மூன்று வயதுக் குழந்தையாக இருந்தபோது, தந்தையாருடன் கோயிலுக்குச் சென்றதாகவும், அங்கே குழந்தையைக் கரையில் அமரவிட்டுக் குளிக்கச் சென்ற தந்தையார், சிறிது நேரம் நீருள் மூழ்கியிருந்த சமயம், தந்தையைக் காணாத குழந்தை அம்மையே அப்பா என்று கூவி அழுததாகவும், அப்போது உமாதேவியார், சிவபெருமானுடன் இவர் முன் காட்சி கொடுத்து ஞானப்பாலூட்டியதாகவும் சொல்லப்படுகிறது. குளித்துவிட்டு வெளியே வந்த தந்தையார், பிள்ளையின் வாயிலிருந்து பால் வடிவதைக் கவனித்து, அது குறித்துக் கேட்கவே கோயிலிலுள்ள இறைவனைச் சுட்டிக்காட்டித் "தோடுடைய செவியன்" என்று தொடங்கும் தனது முதல் தேவாரத்தைத் திருஞானசம்பந்தர் பாடினார் என்பது தொன்நம்பிக்கை.

வாழ்நாள் முழுதும் தமிழகத்தின் பல்வேறு சிவத் தலங்களுக்கும் சென்று இறைவனைப் புகழ்ந்து இவர் பாடிய பாடல்களின் தொகுப்பே தேவாரத்தின் முதன் மூன்று திருமுறைகளாக வைக்கப்பட்டுள்ளன.

அப்பர் என்று திருஞான சம்பந்தரால் அழைக்கப்பட்ட இவரும் நாயன்மார்கள் அறுபத்துமூவருள் முதலாக மதிக்கப்படும் நால்வரில் ஒருவர். இவரும் திருஞான சம்பந்தரும் பல சிவத்தலங்களுக்கும் ஒன்றாகவே சென்று பாடல்களால் இறைவனை அர்ச்சித்துள்ளனர்.

திருஞான சம்பந்தரும், திருநாவுக்கரசரும் திருமறைக்காடு (வேதாரண்யம்) என்கிற திருத்தலத்தில் இருந்தபோது மதுரையில் அரசாண்ட பாண்டிய மன்னன் சமணமதத்தில் பற்றுக் கொண்டிருந்தான். அவனுடைய மனைவி மங்கையர்க்கரசியோ சைவ மதத்தில் பற்றுக் கொண்டிருந்தார். பாண்டிய நாட்டில் சமண மதம் ஓங்குவதைத் தடுக்கும் பொருட்டு திருஞான சம்பந்தர் மதுரைக்கு எழுந்தருளி அங்கே சைவம் தழைக்க உதவ வேண்டும் என்கிற வேண்டுகோளுடன் அவருக்கு அழைப்பு விடுத்தார். அரசியாரின் அழைப்பினை மதுரை ஏவலர்கள் திருமறைக்காடு வந்து திருஞான சம்பந்தரிடம் தெரிவித்தனர்.

திருஞான சம்பந்தர் மதுரை செல்ல உடன்பட்டு திருநாவுக்கரசரிடம் விடைபெறச் சென்றார். திருநாவுக்கரசர், அந்தக் கணத்தில் கோள்களின் அமைப்பும் அன்றைய நாளும் தீமை பயக்கும் அறிகுறிகள் காட்டுவதாகக் கூறி சம்பந்தரின் பயணத்தை ஒத்திப்போடச் சொன்னார். 

“சிவனடியையே சிந்திக்கும் சிவனடியார்களை நாளும் கோளும் என்ன செய்து விடும்? அவை நன்மையே பயக்கும்” என்று கூறி பத்து பாடல்கள் பாடினார் திருஞான சம்பந்தர். அந்தப் பாடல்களின் தொகுப்பான பதிகமே (பத்து பாடல்களின் தொகுப்புக்குப் பதிகம் என்று பெயர்) கோளறு பதிகம் எனப் பெயர் பெற்றது. (பதிகப்பயனுடன் சேர்த்து மொத்தம் பதினொரு பாடல்கள்) 

கிரகங்கள் அவற்றின் பெயர்ச்சிகள் என்கிற பெயரால் பல்வேறு நம்பிக்கைகளில் தம்மை இழக்கும் மக்கள், இந்தப் பதிகத்தைப் படித்தால் கோள்கள் எந்த நேரத்திலும் நன்மையே பயக்கும் என்பது சைவ சமயத்தாருக்கு ஞான சம்பந்தரால் சொல்லப்பட்டிருக்கும் செய்தி.
இன்றும் ஏதாவது முக்கிய காரியமாகக் கிளம்பும் போதும், சகுனம் சரியில்லாத போதும், நல்லபடியாக முடிய வேண்டும் என்கிற வேண்டுகோளுடன் இந்தப் பதிகத்தை முழுதாகவோ முதல் பாடலை மட்டுமோ ஓதிவிட்டுச் செல்லும் வழக்கம் பலரிடம் உண்டு.



</doc>
<doc id="63811" url="https://ta.wikipedia.org/wiki?curid=63811" title="மாதவையா கிருட்டிணன்">
மாதவையா கிருட்டிணன்

மாதவையா கிருட்டிணன் ("M. Krishnan" - மா.கிருஷ்ணன் - 30 சூன் 1912 - 18 பெப்ருவரி 1996), ஒரு முன்னோடி வனவுயிரிப் புகைப்படக்கலைஞராகவும், இயற்கையார்வலராகவும் எழுத்தாளராகவும் விளங்கியவர். 

30 சூன் 1912 அன்று திருநெல்வேலியிலுள்ள தச்சநல்லூரில் பிறந்தார். அவருடன் கூடப்பிறந்தோர் எண்மரில் கிருஷ்ணனே கடைக்குட்டி. அவர் தந்தை அ. மாதவையா ஒரு புகழ்பெற்ற எழுத்தாளரும் சமூக ஆர்வலருமாவார்.

தொடக்கப்படிப்பை கிருட்டிணன் இந்து உயர்நிலைப்பள்ளியில் பயின்றார். பள்ளியிலேயே அவரது ஆர்வம் இலக்கியத்திலும் கலையிலும் இயற்கையின் மேலும் இருந்தது. 1927 இல் அவர் மாநிலக் கல்லூரியில் சேர்ந்து பின்னர் 1931 இல் இளங்கலைப் பட்டம் பெற்றார். அங்கு பணிபுரிந்து வந்த "பைசன்" (P.F.Fyson)என்ற தாவரவியல் பேராசிரியர் அவரை வெகுவாகக் கவர்ந்தார். அவருடன் இணைந்து நீலகிரிப் பகுதிக்கும், கொடைக்கானலுக்கும் களப்பயணங்கள் மேற்கொண்டார். கள ஆய்வின் நுணுக்கங்களை பைசனிடமிருந்து கற்றார்.

சிறு பத்திரிகைகளுக்குக் கட்டுரைகள் எழுதியும் படங்கள் கேலிச்சித்திரங்கள் வரைந்தும் சில காலம் பிழைப்பை நடத்தினார் கிருஷ்ணன். அவரது கட்டுரைத்தொகுப்பு அண்மையில் தியோடர் பாசுகரனின் தொகுப்பில் வெளிவந்தது. கிருஷ்ணனின் வனவுயிரிப் புகைப்படவியல் குறித்த கட்டுரைகள் தி இல்லசுடிரேடட் வீக்லி ஆவ் இந்தியாவில் வெளிவந்தன. பின்னர் Z என்ற புனைப்பெயரில் த இந்து நாளிதழில் எழுதி வந்தார். 1950 இலிருந்து பெப்ருவரி 18, 1996 அன்று அவர் இறப்பு வரையிலும் கோல்கத்தாவிலிருந்து வெளிவரும் தி இசுடேட்சுமன் நாளிதழில் தொடர்ந்து வாரமிருமுறை "கண்ட்டிரி நோட்டுபுக்" என்ற தலைப்பில் இயற்கை வரலாறு பற்றி எழுதி வந்தார் கிருஷ்ணன்.

மேலும் இவரது சென்னை தமிழ் வளர்ச்சிக் கழகம் வெளியிட்ட கலைக்களஞ்சியத்தில் இவர் எழுதிய பறவைகள் பற்றிய கட்டுரைகளை பறவைகளும் வேடந்தாங்கலும் என்ற பெயரில் பெருமாள்முருகனைப் பதிப்பாசிரியராகக் கொண்டு வெளிவந்தது.

ஒரு சூழலியல் பாதுகாவலராகவே இருந்து வந்த கிருட்டிணன், அயல்நாட்டின மரங்கள் நம் நாட்டில் வளர்க்கப்படுவதைத் தீவிரமாக எதிர்த்தார். அமெரிக்கக்கண்ட இறக்குமதியான டபேபிவியா("Tabebuia") மரம் மஞ்சள் பூக்களுடன் பூத்துக்குலுங்கிய காட்சியை அவர் கண்டதும் வெகுண்டார். "இந்தக் காட்சி நமக்கெல்லாம் ஓர் இழுக்கு" என்று கூறிய கிருஷ்ணன், அம்மரங்களையெல்லாம் பிடுங்கியெறிந்து விட்டு அவ்விடத்தில் இந்திய மண்ணின் மரங்களை நட வேண்டும் என்றாராம்.




</doc>
<doc id="63817" url="https://ta.wikipedia.org/wiki?curid=63817" title="தரவுத்தள பரிவர்த்தனை">
தரவுத்தள பரிவர்த்தனை

தரவுத்தள பரிவர்த்தனை என்பது தரவுத்தள மேலாண்மை ஒருங்கியத்தால் ஒரேதரத்தில் செய்யப்படும் ஒரு தொகுதி வேலைகளைக் குறிக்கிறது. ஒரு தொகுதி வேலைகள் எல்லாம் சரியாக செய்யப்படும், அல்லது எவையும் செய்ப்படாது என்பதே பரிவர்த்தனையின் வரையறையாகும். 


</doc>
<doc id="63820" url="https://ta.wikipedia.org/wiki?curid=63820" title="சர்வக்ஞர்">
சர்வக்ஞர்

சர்வக்ஞர் ( கன்னடம்:ಸರ್ವಜ್ಞ), கன்னட மொழிப் புலவர் ஆவார். கர்நாடகத்தின் ஹவேரி மாவட்டம், ஹிரேகெரூர் தாலுகாவைச் சேர்ந்த அபலூர் என்ற இடத்தைச் சேர்ந்தவர். "திரிபதி" என்று கூறப்படுகின்ற மூன்றடிகளைக் கொண்ட அவரது செய்யுள்கள் "வசனா" என வழங்கப்படுகிறது.

அவரைப் பற்றியும் அவரது வாழ்க்கையை பற்றியும் கூடுதல் தகவல்கள் கிடைக்கப்பெறவில்லை. அவரது மொழிநடையையும் அவரைப்பற்றிய பிற அறிஞர்களின் குறிப்புகளையும் கொண்டு அவர் பதினாறாம் நூற்றாண்டின் பின்பகுதி அல்லது பதினேழாம் நூற்றாண்டின் முற்பகுதியைச் சேர்ந்தவராக கருதப்படுகிறார்.
அவரது இயற்பெயர் புசுபதத்தா என்று அவரது செய்யுள்கள் சிலவற்றில் உள்ள குறிப்புகள் மூலம் கணிக்கின்றனர். அவர் தந்தை ஓர் விதவை குயவர் பெண்ணை மணம் புரிந்து பிறந்த குழந்தையுடன் காசிப்பயணம் மேற்கொண்டார். இதனால் சர்வக்ஞர் நாடோடி துறவியாகவே வளர்ந்தார்.கவிஞர், முற்போக்குச் சிந்தனையாளர், தத்துவவாதி, புரட்சிகர சிந்தனை உடையவர் என்று பன்முகம் கொண்டவர்.

இவரது படிப்பற்றவர்களும் புரிந்துகொள்ளக்கூடிய எளிமையான பாடல்கள் ஏழை மக்களைச் சென்றடைந்து மிகவும் வாய்மொழியாகவே பரவியது. தற்போது ஏறத்தாழ இரண்டாயிரம் செய்யுள்கள் 47 அல்லது 49 தலைப்புகளில் கிடைத்துள்ளன. இரண்டு அச்சு செய்யுள்கள் ஒன்றுபோல இருப்பதில்லை. தவிர இடைச்செருகல்களும் உள்ளன.அவை சமயம்,பண்பாடு,ஒழுக்கம்,குமுகம் என்ற பொருட்களில் உள்ளன.

மேற்கோளிட்ட புத்தகத்தில் கண்ட ஆங்கில மொழியாக்கத்தை தழுவியது.
தீண்டத்தகாதவர் வீட்டில் விழும் ஒளியும் தீண்டத்தகாததா?
மேலோர், கீழோர் எனப்பேசாதீர்;
கடவுள் அருள் பெற்றவனே மேன்மையானவன்.

நாம் அனைவரும் ஒரே மண்ணை மிதிக்கிறோம்
ஒரே நீரைக் குடிக்கிறோம், அடுப்புத்தீயும் பிரிப்பதில்லை;
எங்கிருந்து சாதி வந்தது கடவுளே.

அரியோ பன்றியாகத் திரிந்தார்,அரனோ பிச்சையெடுத்துத் திரிந்தார்,
பிரமன் தலையோ கிள்ளப்பட்டது;
இவர்கள் விதியை விதித்தவர் யார்.

தமிழ்,கன்னட மக்களிடையே நல்லிணக்கம் ஏற்படும்வகையிலும், பெங்களூரு திருவள்ளுவர் சிலைப் பிரச்சினைக்கு தீர்வு காணவும், இரு மாநில அரசுகளும் கொண்ட புரிந்துணர்வின் அடிப்படையில் தமிழ் கவிஞர் திருவள்ளுவரின் சிலை பெங்களூருவில் ஆகஸ்ட்,9 2009 அன்று திறந்து வைக்கப்பட்டது.

இதற்கிணையாக, ஆகஸ்ட் 13ம் நாள் சர்வக்ஞரின் சிலை சென்னையில் அயனாவரத்தில் உள்ள யுனைட்டெட் இந்தியா காலனியில் உள்ள பூங்காவில் நிறுவப்படவுள்ளது. இந்த சிலையை கன்னட சங்கம் நிறுவுகிறது.


</doc>
<doc id="63824" url="https://ta.wikipedia.org/wiki?curid=63824" title="பெங்களூரு திருவள்ளுவர் சிலை">
பெங்களூரு திருவள்ளுவர் சிலை

பெங்களூரு திருவள்ளுவர் சிலை என்பது கர்நாடக மாநிலத்தின் தலைநகரமான பெங்களூர் நகரின் அல்சூர் ஏரிக்கு அருகில் அமைந்துள்ள திருவள்ளுவரின் சிலை ஆகும்.
பெங்களூரு அல்சூர் ஏரிக்கரையில் பெங்களூரு தமிழ்ச் சங்கத்தின் முயற்சியால் பெங்களூரு மாநகராட்சியின் இனுமதியுடன் ஒரு திருவள்ளுவர் சிலை அமைக்கப்பட்டது. இச்சிலையை அப்போதைய கர்நாடக முதலமைச்சரான பங்காரப்பா 1991ஆம் ஆண்டு செப்டம்பர் முதல் நாள் திறந்துவைப்பதாக அறிவிக்கப்பட்டது. ஆனால், அவ்வூரில் உள்ள கன்னட அமைப்புகளின் எதிர்ப்பினாலும், அவர்கள் தொடுத்த வழக்காலும் அச்சிலை திறக்கப்படாமல் சாக்குப்பைகளால் மூடப்பட்டு இருந்தது; உணர்மிகு பிர்ச்சினை என்பதால் தொடர்ச்சியாக காவலர் பாதுகாப்பும் இருந்துவந்தது. 18 ஆண்டுகள் நீடிந்த இந்த சிக்கலுக்கு தீர்வுகாண கர்நாடக முதல்வர் எடியூரப்பா தமிழ்நாடு முதல்வர் கருணாநிதியுடன் நிகழ்த்திய பேச்சைத் தொடர்ந்து இச்சிலையைத் திறக்க நடவடிக்கை எடுக்கப்பட்டது. கன்னட அமைப்புகள் விடுத்த கோரிக்கையை அடுத்து நல்லெண்ண அடிப்படையில் சென்னையில் கன்னடக் கவிஞர் சர்வக்ஞரின் சிலை நிறுவப்பட்டு திறக்கப்பட்டது. இதையடுத்து பெங்களூரு தமிழ்ச் சங்கம் திருவள்ளுவருக்கு புதிய வெண்கல சிலையை தயாரித்து பழைய சிலையை நீக்கி அங்கு நிறுவியது. இதையடுத்து 2009 ஆகத்து 9 அன்று நடந்த விழாவில் பங்காரப்பா முன்னிலையில் தமிழக முதல்வர் மு. கருணாநிதி சிலையைத் திறந்துவைத்தார். இச்சிலை திறப்புக்கு எதிராக கன்னட அமைப்புகள் முழு அடைப்புக்கு அழைப்பு விடுத்தன, என்றாலும் எந்த அசம்பாவிதமும் நடக்கவில்லை.


</doc>
<doc id="63825" url="https://ta.wikipedia.org/wiki?curid=63825" title="ஆள்">
ஆள்

ஆள் அல்லது நபர் என்னும் சொல் பொது வழக்கில் ஒரு தனி மனித இனத்தைச் சேர்ந்த தனியொருவரைக் குறிக்கும். 

சட்டவியல், மெய்யியல், மருத்துவம் போன்ற துறைகளில் சில சூழ்நிலைகளில் இச் சொல் சிறப்புப் பொருள் பெறுவதும் உண்டு. எடுத்துக் காட்டாகச் சில நீதி முறைகளில் ஒரு கூட்டமைப்பு நிறுவனம் சட்டமுறையான ஆளாகக் கணிக்கப்படுவது உண்டு. 

மெய்யியலிலும், மருத்துவத்திலும் ஒரு குறித்த வகையில் சிந்திக்கும் வல்லமை கொண்ட மனித இனத்தைச் சார்ந்த ஒருவரே "ஆள்" என்னும் சொல்லால் குறிக்கப்படுவர். 

எவ்வகையான சிந்தனை கணக்கில் எடுத்துக் கொள்ளலாம் என்பதைப் பொறுத்து, சில வேளைகளில் கருப்பையில் இருக்கும் முழு வளர்ச்சியடையாத கருவையும், புதிதாய்ப் பிறந்த குழந்தையையும் கூடக் குறிப்பதற்கு இச் சொலைப் பயன்படுத்த முடியும்.

"ஆள் தன்மை" பற்றிய நோக்கு, அதன் தன்மைகள் என்பன பற்றி சமூக உளவியல் துறையிலும், வேறு சில துறைகளிலும் ஆய்வுகள் செய்யப்பட்டுள்ளன. சமூக உளவியலில் "ஆள் தன்மை"யின் பண்பாக்கம் குறித்த துல்லியத்தன்மை, இது குறித்த நோக்கு உருவாகும் வழிமுறைகள், சார்புத்தன்மையின் உருவாக்கம் போன்ற விடயங்கள் ஆய்வுக்கு உட்படுத்தப்படுகின்றன. மேலும் பல அறிவியல், மருத்துவத் துறைகளில் ஆளுமை வளர்ச்சி தொடர்பான பல்வேறு பட்ட விடயங்கள் ஆராயப்படுகின்றன. 




</doc>
<doc id="63832" url="https://ta.wikipedia.org/wiki?curid=63832" title="ஆளுமைச் சிதைவு">
ஆளுமைச் சிதைவு

ஆளுமைச் சிதைவு (Personality disorder) என்பது, சமகாலச் சமூகத்தின் பொதுவான எதிர்பார்ப்பில் இருந்து விலகிக் காணப்படும் ஆளுமை வகைகளில் ஒன்றாகும். 

ஆளுமைச் சிதைவு தொடர்பான நோயறிமுறைகள் பெரிதும் தற்சார்பு கொண்டவையாக உள்ளன. எனினும் வளைந்து கொடுக்காத, தவறான நடத்தைக் கோலங்களும், பொதுவான செயற்பாட்டுக் குறைபாடுகளும், பெரும்பாலும், தனிப்பட்ட மற்றும் சமூகப் பிரச்சினைகளுக்குக் காரணமாக அமைகின்றன. வளைந்து கொடாத; தொடர்ந்து இருக்கும் உணர்வுகள், சிந்தனைகள், நடத்தைகள் என்பன "நிலைத்த மனக்கண் வடிவம்" (fixed fantasies) அல்லது "செயற்பிறழ்வு மனக்கண் நோக்கு" (dysfunctional schemata) என அழைக்கப்படும் அடிப்படையாக அமைந்த நம்பிக்கை முறைமைகளினால் உருவாவதாகக் கருதப்படுகின்றது. 

அமெரிக்க உளநோய் மருத்துவக் கழகம் ஆளுமைச் சிதைவு என்பதற்கு வரைவிலக்கணம் கொடுத்துள்ளது. இதன்படி ஆளுமைச் சிதைவு என்பது, 


</doc>
<doc id="63834" url="https://ta.wikipedia.org/wiki?curid=63834" title="கிறிஸ் ஆண்டெர்சன்">
கிறிஸ் ஆண்டெர்சன்

கிறிஸ் ஆண்டர்சன் புகழ் மிக்க டெட் மாநாட்டின் ( "டெக்னாலஜி, என்டேர்டைன்மேன்ட், டிசைன்" என்பதன் ஆங்கில முதலெழுத்து சுருக்கம் ) TED (Technology, Entertainment, Design ) பொறுப்பாளர் ஆவார்.

1957ஆம் ஆண்டு பாகிஸ்தானில் பிறந்த இவர், பிரிட்டிஷ் நாட்டை சேர்ந்தவர். ஆண்டர்சனின் பெற்றோர் பாகிஸ்தானில் மருத்துவ சேவை செய்து வந்த காரணத்தால், இவர் தனது இளமைக் காலத்தை இந்தியா, பாகிஸ்தான் மற்றும் ஆஃப்கானிஸ்தானில் கழித்தார். பின்பு பள்ளி படிப்பை தொடர்வதற்காக இங்கிலாந்திற்கு சென்றார்.

1978ஆம் ஆண்டு ஆக்ஸ்போர்டு பல்கலைகழகத்தில் சித்தாந்தம், அரசியல் மற்றும் சமத்துவத்தில் பட்டம் பெற்றார்.

அதன் பின்பு பத்திரிகைத் துறையில் சிறிது காலம் பணியாற்றினார். அச்சமயத்தில் சேஷேல்ஸ் நாட்டில் அரசினால் அங்கீகரிக்கப்படாத ஒரு வானொலி நிலையத்தில் தற்காலிகமாகப் பணியாற்றி வந்தார்.

1985 ஆம் ஆண்டு தனது சொந்த சேமிப்பிலான வெறும் 10,000 பவுண்டுகளை கொண்டு கணினி ஆர்வலர்களுக்கான ஒரு பொழுதுபோக்கு பத்திரிக்கை நிறுவனத்தை உருவாக்கினார். "ஃபியூச்சர் பப்ளிஷிங்" என்று தொடங்கப்பட்ட இந்த நிறுவனம் , பின்பு கணிப்பொறி தவிர சைக்ளிங், இசை, திரைப்படம், விளையாட்டு, எண்ணவியல் மற்றும் தொழில்நுட்பம் ஆகிய துறைகளிலும் வெளியிடத் தொடங்கியது.

1994 இல் சான் பிரான்சிஸ்கோ பே ஏரியாவிற்கு குடிபெயர்ந்த ஆண்டர்சன், 'பிசினஸ் 2.0' , விளையாட்டு இணையதளமான 'IGN.com' என்று தனது வெளியீட்டு பணியை தொடர்ந்தார். 'ஃபியூச்சர் பப்ளிஷிங்' இச்சமயத்தில் 1500 பேர் பணிபுரியும் 130க்கும் மேற்பட்ட இதழ்களை வெளியிடும் நிறுவனமாக வளர்ந்தது. 1999இல் இந்நிறுவனம் லண்டன் பங்குச் சந்தையில் பங்கு வர்த்தகத்திற்காக சேர்த்துக்கொள்ளப்பட்டது. 

2001 ஆம் ஆண்டு ஆண்டர்சன் 'ஃபியூச்சர் பப்ளிஷிங்'கிலிருந்து வெளியேறினார். தனது பொதுநலசேவை அமைப்பான 'தி சேப்லிங் ஃபவுண்டேஷன்' மூலம் டேட் கூட்டமைப்பை வாங்கினார். டேட் அமைப்பின் தலைப்பு வாக்கியத்தை 'பரப்பத் தகுந்த எண்ணங்கள்' ('Ideas worth spreading') என மாற்றி அமைத்தார். வருடாந்தார கூட்டமைப்பில் படம்பிடிக்கப்பட்ட பேச்சுரைகளை இலவசமாக இணையத்தில் வெளியிட்டு உலகளாவிய பார்வையாளர்களின் கவனத்தை கைப்பற்றினர். மேலும், டேட் அமைப்பு வருடந்தோறும் மூன்று சிறப்பு வாய்ந்த சிந்தனையாளர்களுக்கு 1,00,000 டாலர்களை பரிசளித்து, உலகை மாற்றும் ஒரு எண்ணத்தை பரிமாறும் சந்தர்ப்பதை அளித்து வருகிறது. 

'அகுமென் ஃபண்டு' சேவை அமைப்பின் நிறுவனரான ஜாக்கேலின் நோவோகிராட்ஸ் இவரது மனைவி ஆவார். ஆண்டர்சன் தற்பொழுது நியூ யார்க் நகரத்தில் வாழ்கிறார்.



</doc>
<doc id="63852" url="https://ta.wikipedia.org/wiki?curid=63852" title="விதுர நீதி">
விதுர நீதி

மகாபாரத பாத்திரங்களில் அறிவுக்கும் விவேகத்துக்கும் இலக்கணமாகப் படைக்கப்பட்டவன் விதுரன். திருதராட்டிரன், பாண்டு ஆகியவர்களின் இளைய சகோதரன். பணிப்பெண்ணுக்குப் பிறந்தவன் என்பதனாலேயே அரச பதவிக்கு அருகதை அற்றவனாகி இருந்தாலும் அரச குடும்பத்தில் எல்லோருடைய மதிப்புக்கும் மரியாதைக்கும் உரியவனாக இருந்தான். திருதராட்டிரன் தன்னுடைய குழப்பங்கள் எதுவாகினும் விதுரனைக் கலந்தாலோசிப்பது வழக்கம். (ஆனால் விதுரன் சொல்லும் நல்ல ஆலோசனைகள் எவற்றையும் திருதராட்டிரன் ஏற்று நடந்ததில்லை என்பதும் நிஜம்). அவ்வாறு ஓர் இரவு முழுவதும் திருதராட்டிரனுக்கு விதுரன் சொன்ன அறிவுரை நீதிகளின் தொகுப்பே விதுர நீதி எனப்படுவது. 

மகாபாரதத்தில் பகவத் கீதை ஒருவகையான தத்துவ விளக்கம் என்றால் விதுரநீதி என்பது அரசியல் சமூக பொது நீதி மொழி எனலாம்.

பாண்டவர்கள் வனவாசத்தையும் அஞ்ஞாத வாசத்தையும் முடித்த பிறகும் துரியோதனன் அவர்களுடைய நாட்டினைத் திருப்பித் தர மறுத்ததனால் பாரதப் போர் நிகழ்வதென்பது தவிர்க்க இயலாத ஒன்றாக ஆகிவிட்டது. இரண்டு தரப்பினரும் தத்தமது ஆதரவாளர்களுடன் படை திரட்ட ஆரம்பித்தனர்.

ஆனாலும் இருதரப்பினருக்கும் பொதுவான சிலர் போரினைத் தவிர்க்க தூது முயற்சிகளிலும் ஈடுபட்டனர். திருதராடிரனே இந்தப் போரினைத் தவிர்க்க எண்ணி தர்மபுத்திரனிடம் பேசிப் பார்க்கும் படி தன்னுடைய நம்பிக்கைக்குரிய சஞ்சையனை அனுப்பி இருந்தான்.

சஞ்சையன் பாண்டவர்களிடம் பேசிப் பார்த்து அவர்கள் தரப்பிலேயே நியாயம் இருப்பதை உனர்ந்து கொண்டு, பாரதப் போர் தவிர்க்க இயலாத ஒன்று என்பதனை உணர்ந்து கொண்டு திருதராட்டிரனிடம் திரும்பினான். அப்போது இரவாகி விட்டதால் அவனிடம் தூது நிகழ்ச்சிகளைப் பற்றி ஒன்றும் சொல்லாமல் வெறுமனே அவனைக் கடிந்து கொண்டு, மறுநாள் அரசவையில் மற்ற விவரங்களைச் சொல்வதாகக் கூறி விட்டு ஓய்வெடுக்கச் சென்று விட்டான்.

சஞ்சையனுடைய கடும் வார்த்தைகள் அவனுடைய தூதின் விளைவினைப் பட்டவர்த்தனமாகக் காட்டி விட்டதால் குழப்பத்தில் இருந்த திருதராட்டிரனுக்கு உறக்கம் வரவில்லை. எனவே விதுரனை அழைத்து வரச் சொல்லி அவனிடம் தன் உறக்கமின்மையைச் சொல்லிப் புலம்பினான்.

“அரசே! வலிமை குன்றியும் யுத்த தளவாடங்கள் சரியில்லாத நிலையிலும் இருக்கும் போது வலிமை மிகுந்த எதிரியை எதிர்கொள்ள வேண்டிய நிலை வந்தால் உறக்கம் வராது. பொருளைப் பறி கொடுத்தவன், காமத்தோடு இருப்பவன், பிறர் பொருளில் ஆசை வைத்தவன், திருடன் ஆகியோருக்கும் உறக்கம் சாத்தியமாவதில்லை. இதில் நீங்கள் எந்த வகையில் துன்பப்படுகிறீர்கள்?” என்று கேட்கும் ஆரம்பத்திலேயே விதுரனின் புத்திக் கூர்மை தெளிவாகத் தெரிகிறது.

அவனுக்கு நேரடியாக விடை கூற முடியாத திருதராட்டிரன், “எதையாவது சொல். என் மன ஆறுதலுக்காகச் சொல். நீ நீதிவான். நீ சொல்லும் நியாய உரைகள் எப்போதுமே கேட்க நன்றாக இருக்கும்” என்று அவனை ஊக்கிப் பேச வைக்கிறான். அன்று இரவு முழுதும், விதுரன் அவனுக்குச் சொல்லும் நீதி உரைகளின் தொகுப்பே விதுர நீதியாகும். 

இது மகாபாரதத்தில் சஞ்சையன் தூதுக்கு அடுத்த பகுதியாக உள்ளது. இது ஒரு வாழ்வியல் பாடம். மனிதன் எப்படி இருக்க வேண்டும்; எப்படி இருக்கக் கூடாது; என்ன செய்ய வேண்டும்; என்ன செய்யக் கூடாது என்பது போன்ற விளக்கங்கள் நிறைந்துள்ள நூல் இது.










</doc>
<doc id="63853" url="https://ta.wikipedia.org/wiki?curid=63853" title="கோடுகள் இல்லாத வரைபடம்">
கோடுகள் இல்லாத வரைபடம்

கோடுகள் இல்லாத வரைபடம் என்பது எழுத்தாளர் எஸ். ராமகிருஷ்ணனின் ஒரு கட்டுரை நூலாகும். இந்நூல் பண்டைக் காலம் முதல் உலகப்பயணம் மேற்கொண்ட பயணிகளைப் பற்றிய கட்டுரைகளைக் கொண்டுள்ளது.

மார்க்கோபோலோ, யுவான் சுவாங் முதலிய பயணிகளைப் பற்றிய கட்டுரைகள் இந்நூலில் இடம் பெற்றுள்ளன. 


</doc>
<doc id="63854" url="https://ta.wikipedia.org/wiki?curid=63854" title="இன்னும் பிறக்காத தலைமுறைக்காக (நூல்)">
இன்னும் பிறக்காத தலைமுறைக்காக (நூல்)

இன்னும் பிறக்காத தலைமுறைக்காக என்பது இயற்கை மற்றும் சூழலியல் குறித்து எழுத்தாளர் தியடோர் பாஸ்கரன் எழுதிய கட்டுரைகளின் தொகுப்பாகும். இந்நூலில் தமிழகச் சூழல், தமிழக விலங்குகள், தமிழகத்தில் வாழ்ந்த சுற்றுச்சூழல் ஆர்வலர்கள்/வல்லுனர்களைப் பற்றிய கட்டுரைகள் இடம்பெற்றுள்ளன. இதுவே பாசுக்கரன் எழுதிய சூழலியல் கட்டுரைகளின் முதல் தொகுதி. இதனை உயிர்மை பதிப்பகம் வெளியிட்டுள்ளது.


</doc>
<doc id="63859" url="https://ta.wikipedia.org/wiki?curid=63859" title="முரளி (மலையாள நடிகர்)">
முரளி (மலையாள நடிகர்)

முரளி (, (மே 25, 1954 - ஆகஸ்ட் 6, 2009) இந்தியாவின் சிறந்த நடிகருக்கான தேசிய விருது பெற்ற மலையாள நடிகர். மலையாளம், தமிழ் திரைப்படங்களில் நடித்திருக்கிறார்.

கேரள மாநிலத்தில் கொல்லத்தில் பிறந்த முரளி ஆரம்பக் கல்வியை குடவத்தூரிலும், உயர் கல்வியை திரிகண்ணமங்கலத்திலும் பெற்றார். பின்னர் பட்டப்படிப்பை மகாத்மா காந்தி கல்லூரி, பின்னர் தேவசும போர்ட் கல்ல்லூரியிலும் பெற்றார். மாணவப் பருவத்தில்
எஸ்.எஃப்.ஐ -இன் உறுப்பினராக தீவிரமாய் பங்கேற்றார். திருவனந்தபுரம் சட்டக் கல்லூரியில் சட்டத்துறையில் பட்டம் பெற்றார். படிப்பை முடித்து கேரள அரசு நலத்துறையிலும், பின்னர் கேரள பல்கலைக்கழகத்திலும் பணியாற்றினார்.

1979ல் "ஞட்டாடி" என்ற மலையாளத் திரைப்படத்தில் கதாநாயகனாக முரளி நடிக்க ஆரம்பித்தார். ஆனால் இப்படம் திரைக்கு வரவில்லை. இவர் நடித்து வெளிவந்த முதல் திரைப்படம் "சிதம்பரம்". குறுகிய காலத்தில் மலையாள சினிமாவின் தவிர்க்க முடியாத நடிகராக உயர்ந்தார். "ஆதாரம்" என்ற திரைப்படத்தில் முதன் முதலாக கதாநாயகனாக நடித்தார். நான்குமுறை மாநில அரசு வழங்கும் சிறந்த நடிகருக்கான விருதை பெற்றார். ஒருமுறை சிறந்த துணை நடிகருக்கான விருதும் இவருக்கு கிடைத்தது. 2002ல் சிறந்த நடிகருக்கான தேசிய விருதையும் "நெய்துக்காரன்" என்ற திரைப்படத்தில் தனது சிறப்பான நடிப்பால் வென்றெடுத்தார்.

தமிழில் முரளியை அறிமுகப்படுத்தியவர் அழகம் பெருமாள். அவரது டும் டும் டும் படத்தில் முக்கியமான வேடத்தில் நடித்தார். சரணின் ஜெமினி, அமீ‌ரீன் ராம் (திரைப்படம்), வெற்றிமாறனின் பொல்லாதவன் ஆகிய படங்களில் முரளி தனது சிறப்பான நடிப்பை வெளிப்படுத்தியிருந்தார்.

முரளி 1999 ஆம் ஆண்டில் லோக சபை தேர்தலில் மர்க்சிசக் கம்யூனிசக் கட்சியில் போட்டியிட்டு தோற்றார்.

நீ‌ரிழிவு நோயால் அவதிப்பட்டு வந்த முரளி திருவனந்தபுரத்திலுள்ள தனியார் மருத்துவமனையில் 2009, ஆகஸ்ட் 6 இரவு 8.20 மணிக்கு இறந்தார். முரளிக்கு மனைவியும், ஒரு மகளும் உள்ளனர்.


</doc>
<doc id="63888" url="https://ta.wikipedia.org/wiki?curid=63888" title="இந்திய தொழில்நுட்பக் கழகம் குவகாத்தி">
இந்திய தொழில்நுட்பக் கழகம் குவகாத்தி

இந்திய தொழில்நுட்பக் கழகம் குவகாத்தி (இ.தொ.க. குவகாத்தி, "Indian Institute of Technology, Guwahati, IITG") இந்திய மாநிலம் அசாமின் குவகாத்தியில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். மற்ற இந்திய தொழில்நுட்பக் கழகங்களைப் போன்றே இதுவும் இந்திய அரசினால் தேசிய இன்றியமையா கழகமாக அங்கீகரிக்கப்பட்டுள்ளது. இந்திய தொழில்நுட்பக் கழகங்களில் இது ஆறாவதாக நிறுவப்பட்டது.

1985ஆம் ஆண்டு இந்திய அரசிற்கும் அனைத்து அசாம் மாணவர் சங்கத்திற்கும் அசாம் கிளர்ச்சியின் பின்னணியில் ஏற்பட்ட உடன்படிக்கையின் அசாமில் கல்வி வசதிகளை பெருக்கும் அங்கத்தின்படியும் குறிப்பாக இந்திய தொழில்நுட்பக் கழகம் ஏற்படுத்தும் அங்கத்தின்படியும் இந்தக் கழகம் உருவானது.1994ஆம் ஆண்டு இந்திய நாடாளுமன்றம் இயற்றிய சட்டத்தின்படி நிறுவப்பட்டு 1995 ஆண்டு முதல் கல்வித்திட்டங்களை துவங்கியது. மாணவர்கள் மற்ற இ.தொ.கழகங்களைப்போல ஒருங்கிணைந்த நுழைவுத் தேர்வு மற்றும் பட்டதாரி பொறியியல் நாட்டம் தேர்வு (GATE) மூலம் சேர்க்கப்படுகின்றனர்.

இ.தொ.க குவகாத்தி இயற்கை யழகு தவழும் பின்னணியில் மிக நவீன மேம்பட்ட கட்டிடங்களில் இயங்குகிறது. நகரிலிருந்து 20 கிமீ தொலைவில் பிரம்மபுத்திரா ஆற்றின் வடகரையில் 700 ஏக்கர் பரப்பளவில் இவ்வளாகம் அமைந்துள்ளது.கம்பீரமான ஆறு ஒருபுறமும் மலைகளும் திறந்தவெளிகளும் மறுபுறமும் அமைந்துள்ளது. 1990களில் நிறுவப்பட்டதால் மிகவும் தற்கால மேம்பட்ட ஆய்வுக்கூடங்களையும் கணினி திறன்களும் கொண்டுள்ளது.

இக்கழகம் முழுமையும் தங்கிப்படிக்கும் கல்விச்சாலையாகும். அனைத்து மாணவர்களுக்கும் தனியறை கொடுக்கப்படுகிறது. அவர்களுக்கு உணவகங்கள், இணைய வசதிகள் முதலியன ஏற்படுத்தப்பட்டுள்ளன. விடுதிகள் பல்வேறு இந்திய ஆறு/துணையாறுகளின் பெயர்கள் கொண்டுள்ளன. தற்போதுள்ள விடுதிகள்:

இக்கழகத்தில் 13 கல்வித்துறைகளும் 11 பல்துறை மையங்களும் 3 சிறப்பு கல்லூரிகளும் பல்வேறு பொறியியல் மற்றும் அறிவியல் துறைகளில் மேம்பட்ட ஆய்வுமையங்களும் ஆய்வுக்கூடங்களும் கொண்டு விளங்குகிறது.

இ.தொ.க தில்லியில் உள்ள துறைகள்:

இ.தொ.க. குவகாத்தியில் மட்டுமே இளநிலை பட்டப்படிப்பில் வடிவமைப்பிற்கான பாடதிட்டம் அறிமுகப்படுத்தபட்டுள்ளது. இங்குள்ள வடிவமைப்புத் துறை இளநிலை வடிவமைப்பு(B.Des.) பட்டம் வழங்குகிறது.

இ.தொ.க குவகாத்தியில் ஆறு ஆய்வுமையங்கள் உள்ளன:

மற்ற இ.தொ.கழகங்களைப் போலன்றி எந்த அயல்நாட்டு உதவியுடனும் இவை அமைக்கப்படவில்லை; முழுவதும் இந்திய முனைப்பு என்பது சிறப்பாகும்.



</doc>
<doc id="63893" url="https://ta.wikipedia.org/wiki?curid=63893" title="கமெல்கேசு">
கமெல்கேசு

கமெல்கேசு (CamelCase) என்பது பல சொற்களைச் சேர்த்து ஒரு கூட்டுச் சொல்லை எப்படி எழுதுவது என்பதற்கான ஒரு வழக்கு ஆகும். இது ஆங்கில மொழியிலும், ஆங்கிலம் போன்ற ஐரோப்பிய மொழிகளிலும் வழக்கில் இருக்கிறது. 

பல சொற்களைச் சேர்த்து ஒரு சொல்லாக எழுதும் போது இடை வெளி விடாமலுமலும், ஒவ்வொரு சொல்லின் முதல் எழுத்தை பெரிய எழுத்திலும் (upper case) எழுதுதல் என்பதே இந்த முறை. கூட்ச்சொல்லின் முதல் எழுத்து சிறிய எழுத்தாகவும் (lower case) ஆகவும் இருக்க முடியும். இதை லோவர் கமெல் கேசு (lower camel case) என்பர். 

வேதியியல் வாய்ப்பாடுகள், பெயர் சுருக்கங்கள், நிரல் மொழியில் எழுதப்படும் பெயர்கள் போன்றவை இவ்வாறு எழுதப்படுவதுண்டு. 

நிரல் மொழியில் மாறிகள், செயற்கூறுகள், கோப்புக்கள் போன்ற கூறுகளுக்கு விளக்கமான பெயர் இடுவது நிரலின் வாசிப்புத் தன்மையை மேம்படுத்தும். இந்தப் பெயர்கள் பொதுவாக்க கூட்டுச் சொல்லாக வரும். இடை வெளி இட்டு எழுதல் கணித்தலில் சில சிக்கல்களை தரும். _ போட்டு எழுதுதல் கூடிய இடத்தை எடுக்கும். எனவே கலம்கேசு முறையை பல நிரலாளர்கள் பயன்படுத்துகிறார்கள். மாறிகளை ArrOrders போன்றும், செயற்கூறுகளை insertOrder போன்றும் எழுதுவதுண்டு. 


</doc>
<doc id="63901" url="https://ta.wikipedia.org/wiki?curid=63901" title="பில்லா (1980 திரைப்படம்)">
பில்லா (1980 திரைப்படம்)

பில்லா 1980 ஆம் ஆண்டு வெளியான தமிழ்த் திரைப்படமாகும். ஆர்.கிருஷ்ணமூர்த்தி இயக்கத்தில் ரஜினி காந்த், ஸ்ரீபிரியா, பாலாஜி, மேஜர் சுந்தர்ராஜன் ஆகியோர் முக்கிய வேடங்களில் நடித்திருந்தனர். 1978ம் ஆண்டு வெளியிடப்பட்ட ஹிந்தித் திரைப்படமான டொன் எனும் திரைப்படத்தைத் தழுவியே இந்தத் திரைப்படம் எடுக்கப்பட்டது. ஆயினும் திரைக்கதையில் தமிழ்த் திரைப்பட இரசிகர்களுக்கு ஏற்றவகையில் சில மாற்றங்கள் செய்யப்பட்டன.


எம் எசு. விசுவநாதன் இசையமைத்த இத்திரைப்படத்தில் இடம்பெற்ற பாடல்களைக் கவிஞர் கண்ணதாசன் எழுதியிருந்தார். "மை நேம் இஸ் பில்லா", " வெத்தலய போட்டேன்டி" பாடல்கள், 2007 ஆவது ஆண்டில் வெளியான "பில்லா 2007" திரைப்படத்தில் மறுஆக்கம் செய்யப்பட்டன.

இப்படத்தின் பின்னணி இசையும் பாடல்களும் மிக அருமையாக அமைந்தது என "பிரைடேமூவிஸ்" விமர்சித்தது.


</doc>
<doc id="63903" url="https://ta.wikipedia.org/wiki?curid=63903" title="டீசல்">
டீசல்

டீசல் என்பது ஒரு வகை எரிமம். இது பெட்ரோலியம் கசிவு முலம் எடுக்கப்படுகிறது.டீசல் என்கிற சொல் டீசல் என்ஜின் கண்டுபிடித்த கிரிஸ்டியன் கர்ல் டீசல் என்ற ஜெர்மனியரின் பெயரைத் தழுவி வந்த சொல். டீசல் எரிமம் டீசல் என்ஜின் எனும் எந்திர ஓட்டத்திற்குப் பயன்படுத்தப்படுகிறது. டீசல் எஞ்சின்கள் அதிகமாக வாகனங்கள், மின் உற்பத்தி எந்திரங்கள் போன்றவற்றில் பயன்படுத்தப்படுகின்றன. டீசலின் அடர்த்தி 850.79998779297 kg/m³. ஆகும்.


</doc>
<doc id="63905" url="https://ta.wikipedia.org/wiki?curid=63905" title="பத்திரகிரியார்">
பத்திரகிரியார்

அரசனாக இருந்து பட்டினத்தாரின் சித்தருமை தெரிந்த கணமே அவருடைய சீடராகி தன் சகல செல்வ போகங்களையும் துறந்து துறவியானவர் பத்திரகிரியார். பதினெண்சித்தர்களில் ஒருவராகப் போற்றப்படுகிறார். இவருடைய பாடல்கள் (‘மெய்ஞானப் புலம்பல்’) மிகவும் புகழ் பெற்றவை. இவரைப் பற்றிய வரலாறாக வழங்கி வரும் கதை கீழ்க்கண்டவாறு:

பட்டினத்தார் தலயாத்திரை செய்து கொண்டிருந்த காலத்தில் உஜ்ஜைனி மாகாளபுரத்திற்குச் சென்று மாகாளேசுவரரை வணங்கி விட்டு ஊருக்கு வெளியே காட்டுப் பிள்ளையார் கோவில் ஒன்றில் நிஷ்டையில் அமர்ந்திருந்தார்.

உஜ்ஜைனி அரண்மனையில் கொள்ளையிட்டு வந்த கள்வர்கள் ஒரு முத்துமாலையை அந்தக் காட்டுப் பிள்ளையாருக்குக் காணிக்கையாகத் தூக்கி எறிய அது நிஷ்டையில் இருந்த பட்டினத்தாரின் கழுத்தில் விழுந்தது. கள்வர்களை விரட்டிக் கொண்டு வந்த வீரர்கள் முத்து மாலையுடன் இருந்த பட்டினத்தாரை, அரசன் பத்திரகிரியின் முன் சென்று நிறுத்த அவன் தீர விசாரிக்காமல் அவரைக் கழுவிலேற்ற ஆணையிட்டான்.

பட்டினத்தார் ஒருபாடல் பாட அந்தக் கழுமரம் தீப்பற்றி எரிந்தது. அந்தக் கணமே ஞானம் பெற்றான் மன்னன் பத்திரகிரி. தன் அரச போகங்களைத் துறந்து பட்டினத்தாரின் சீடனாக அவருடனேயே கிளம்பி விட்டான்.

பட்டினத்தாரும் பத்திரகிரியாரும் திருவிடை மருதூரை அடைந்து அங்கே கோவில் வாசலில் துறவிகளாக அமர்ந்திருக்கத் தொடங்கினர். பத்திரகிரியார் ஊருக்குள் சென்று பிச்சை பெற்று வந்து குருவுக்குத் தந்து அதில் மிஞ்சியதைத் தானும் உண்டு வாழ்ந்து வந்தார். ஒருநாள் பத்திரகிரியார் சாப்பிட்டுக் கொண்டிருந்த போது ஒரு பெட்டைநாய் அருகே வந்து நிற்க அதற்குச் சிறிது உணவளித்தார். அன்று முதல் அது அவருடனேயே இருக்க ஆரம்பித்தது.
திருவிடை மருதூர் கோவிலின் கிழக்கு கோபுரவாசலில் பட்டினத்தாரும் மேற்குக் கோபுர வாசலில் பத்திரகிரியாரும் அமர்ந்திருப்பது வழக்கம். ஒருமுறை ஒரு பிச்சைக்காரன் பட்டினத்தாரிடம் பிச்சை கேட்க, அதற்கு அவர் “நான் சகலமும் துறந்த துறவி; மேற்குக் கோபுர வாசலில் ஒரு குடும்பஸ்தன் இருக்கிறான்; அவனிடம் போய்க் கேளுங்கள்” என்று சொல்லி அனுப்பினார். அந்த வார்த்தைகளைக் கேள்வியுற்ற பத்திரகிரியார் அதிர்ச்சி அடைந்தார். தன்னுடைய திருவோடும், உடன் இருக்கும் நாயும் தன்னைக் குடும்பி ஆக்கி விட்டனவே என்கிற அயர்வில் திருவோட்டினைத் தூக்கி அறிய அது உடைந்ததோடு அது நாயின் மீது பட்டு அதுவும் இறந்து போனது.

அந்த நாய் காசிராஜனின் மகளாகப் பிறந்தது. அவள் வளர்ந்த பின் முற்பிறவி ஞாபகம் கொண்டு திருவிடைமருதூருக்கு வந்து பத்திரகிரியாரிடம், “துறவியாகிய தங்கள் எச்சில் சோறு உண்டு வளர்ந்த நாய் தான். நான்; எனக்கு முக்தி கிடைத்திருக்க வேண்டுமே; பிறவி எப்படி வாய்க்கலாம்?” என்று முறையிட்டாள். அவர் மருதூர் இறைவனிடம் முறையிட அங்கே கிளம்பிய ஜோதியில் இருவரும் முக்தி பெற்றனர்.

துறவியாக பத்திரகிரியார் பாடிய பாடல்கள் “மெய்ஞானப் புலம்பல்” என்று அழைக்கப்படுகின்றன. மிக எளிய வார்த்தைகளையும் ஆழமான அர்த்தங்களையும் கொண்டிருக்கும் பாடல்கள் அவை.



</doc>
<doc id="63907" url="https://ta.wikipedia.org/wiki?curid=63907" title="அருணகிரிநாதர்">
அருணகிரிநாதர்

அருணகிரிநாதர், தெற்கிந்திய மாநிலமான தமிழ் நாட்டில் கி.பி. 15 ஆம் நூற்றாண்டில் வாழ்ந்து முருகக் கடவுள் மீது பாடல்கள் எழுதி புகழ் பெற்ற அருளாளர். இவர் திருவண்ணாமலையில் பிறந்தார். இவர் தமிழ் மொழி, வடமொழி ஆகிய இரு மொழிகளிலும் புலமை பெற்றவர். இவர் ஆயிரக்கணக்கான பல்வேறு இசைச் சந்தங்களில் பாடினார். கருத்தாழமும், சொல்லழகும், இசைத்தாளச் செறிவும் நிறைந்தது இவர் பாடல்கள். இவர் எழுதிய திருப்புகழில் 1307 இசைப்பாடல்கள் உள்ளன. இவற்றுள் 1088க்கும் மேற்பட்ட சந்த வேறுபாடுகள் உள்ளன என்று கணித்து இருக்கிறார்கள். 

இவருடைய நூல்கள் தேவாரம், திருவாசகம் போல் மந்திர நூலாகவும், நாள்தோறும் இறைவனைப் போற்றிப்பாடும் நூலாகவும் பக்தி வழி பின்பற்றுவோர் கொள்ளுகின்றனர்.

திருவண்ணாமலை என்று சிலரும், காவிரிப்பூம்பட்டினம் என்று சிலரும் அருணகிரிநாதர் பிறந்த இடம் என்று சொல்கின்றனர். தந்தையார் பெயர் திருவெங்கட்டார் என்றும் தாயார் பெயர் முத்தம்மை என்றும் சொல்கின்றனர். திருவண்ணாமலைக்கு எப்போது வந்தார் என்பது சரிவரத் தெரியவில்லை. சிலர் இவருடைய தாயார் ஒரு பரத்தை என்றும் சொல்கின்றனர். இவருக்கு ஒரு மூத்த சகோதரி இருந்தாள். திருமணம் செய்து கொள்ளாமல் தம்பியின் வாழ்க்கையையே நினைத்துத் தம்பிக்குச் சேவை செய்து வந்ததாய்ச் சொல்லுவதுண்டு. அருணகிரிநாதரின் தமக்கையார் அருணகிரிநாதரைச் சிறு வயதில் இருந்து மிகவும் செல்லம் கொடுத்து வளர்த்து வந்தார். இவர் தீய செயல்களைச் செய்கின்றார், சிறு வயதில் இருந்தே பெண்ணாசை கொண்டவராய் இருக்கிறார் என்பது தெரிந்தும் அந்த அம்மையார் நாளாவட்டத்தில் இவர் திருந்துவார் என எதிர்பார்த்தார். ஏனெனில் அருணகிரி இளமையிலே நல்ல கல்வி கற்றுத் தமிழில் உள்ள இலக்கிய, இலக்கணங்களைக் கற்றுத் தேர்ந்திருந்தார். உரிய வயதில் திருமணமும் ஆகியது. ஆனாலும் இவருக்கு முற்பிறவியின் பயனாலோ என்னவோ, பெண்களின் தொடர்பு அதிகமாய் இருந்தது. வீட்டில் கட்டிய மனைவி அழகியாய் இருந்தும், வெளியில் பரத்தையரிடமே உள்ளத்தைப் பறி கொடுத்ததோடு அல்லாமல், கொஞ்சம் கொஞ்சமாய்ச் சொத்தையும் இழந்து வந்தார். எந்நேரமும் காமத்திலே மூழ்கித் திளைத்ததன் விளைவாய் சொத்தை இழந்ததோடு அல்லாமல், பெருநோயும் வந்து சேர்ந்தது இவருக்கு.

என்றாலும் அந்நிலையிலும் இவருக்குப் பெண்ணின் அண்மை தேவைப்பட, கட்டிய மனைவியைக் கட்டி அணைக்க முற்பட்டவரை மனைவி வெறுத்து ஒதுக்க, இவர் சகோதரி தன்னைப் பெண்டாளுமாறு கோபத்துடனும், வருத்தத்துடனும் இவரிடம் சொல்ல தன் தீய செயல்களால் ஏற்பட்ட விளைவு குடும்பத்தையே உருக்குலைத்ததை எண்ணி இவர் வீட்டை விட்டே வெளியேறிக் கால் போன போக்கில் சென்றார். அப்போது ஒரு பெரியவர் இவரைக் கண்ணுற்றார். அவர் தான் அருணாசலேஸ்வரர் என்றும் சொல்லுகின்றனர். குமரக் கடவுள் என்றும் சொல்லுவதுண்டு. எது எப்படி இருந்தாலும் அருணகிரிநாதருக்கு அருட்பேராற்றல் சித்திக்கும் நேரம் நெருங்கி விட்டது. அந்தப் பெரியவர் அவருக்கு, “குன்றுதோறாடும் குமரக் கடவுளைப் பற்றிச் சொல்லி, அந்த ஆறெழுத்து மந்திரத்தையும், அதன் உட்பொருளையும், சரவணபவ என்னும் சொல்லின் தத்துவத்தையும் விளக்கி, குமரனைப் போற்றிப் பெருவாழ்வு வாழச் சொல்லி ஆசீர்வாதம் செய்தார். என்றாலும் குழப்பத்தோடு இருந்த அருணகிரி சரியாகச் செவி சாய்த்தாரில்லை. ஒருபக்கம் பெரியவரின் பேச்சு. மறுபக்கம் குழப்பமான மனது. சற்றுத் தெளிவடைகிறது மனம் என நினைத்தால் மீண்டும், மீண்டும் குழப்பம். முருகனை நினைத்து தியானத்தில் அமர்ந்தால் மனம் ஈடுபட மறுக்கிறது. அமைதி வரவில்லை. என்ன செய்யலாம்? குழப்பத்திலும், கவலையிலும் செய்வதறியாது தவித்த அருணகிரி கடைசியில் ஒரு முடிவுக்கு வந்தார். திருவண்ணாமலைக் கோபுர வாயிலில் தவம் இருந்த அருணகிரியார் அந்தக் கோபுரத்தின் மேலே ஏறி அதிலிருந்து கீழே குதித்து தம் உயிரை விட முற்பட்டார். அவர் கீழே குதித்தபோது இரு கரங்கள் அவரைத் தாங்கின. அந்தக் கரங்களுக்குச் சொந்தக்காரர் வேறு யாரும் இல்லை. குன்றுதோறாடும் குமரனே ஆகும். தன் கைகளால் அவரைத் தாங்கி, “அருணகிரி !நில்!” என்றும் சொன்னார்.

திகைத்த அருணகிரி தம்மைக் காப்பாற்றியது யாரோ எனப் பார்க்க வடிவேலவன் தன் திருக்கோலத்தைக் காட்டி அருளினான். மயில்வாகனனின் தரிசனம் கிடைத்த அருணகிரி வியப்பின் உச்சியிலிருந்து மீளாமல் தவிக்க, முருகன் அவரை, “அருணகிரிநாதரே! “ என அழைத்துத் தம் வேலால் அவர் நாவிலே “சரவணபவ” என்னும் ஆறெழுத்து மந்திரத்தைப் பொறித்து, யோக மார்க்கங்களும், மெய்ஞ்ஞானமும் அவருக்குக் கைவரும்படியாக அருளினார். சித்தம் கலங்கிய நிலையில் இருந்த அருணகிரியாரின் சித்தம் தெளிந்தது.

பிரணவ மந்திர உபதேசத்தை நேரடியாக முருகனிடமிருந்தே பெற்ற இவர் வள்ளி மணாளனை இரு கரம் கூப்பித் தொழுதார். அவனோ, “அருணகிரி, இந்தப் பிறவியில் இன்னும் செய்யவேண்டியவை நிறைய உள்ளன உனக்கு. ஆகையால் இம்மையில் எம்மைப் பாடுவாயாக. பாடிப் பணிந்து பின்னர் எம்மிடம் வந்து சேருவாய்.” என்று சொல்ல, கந்தனின் கட்டளையால் மனம் மகிழ்ந்தாலும், பாடல் புனையும் வழியே அறியாத தாம் எவ்விதம் கந்தனைப் பாடுவது எனக் கலங்கினார். கந்தவேளோ, “யாமிருக்க பயமேன்? அஞ்சேல்!” என்று சொல்லிவிட்டு, “முத்தைத் தரு பத்தித் திருநகை” என எடுத்துக் கொடுத்துவிட்டு மறைந்தான். ஆஹா, தமிழ் கூறும் நல்லுலகுக்கு அன்று பிறந்தது தமிழில் சந்தக் கவிகள். சந்தக் கவிகளுக்கு ஆதிகர்த்த என அருணகிரிநாதரைச் சொல்லலாமோ??

கந்தன் வந்து உபதேசம் செய்து சென்றபின்னரும் அருணகிரியாரைச் சோதனை விடவில்லை. திருவண்ணாமலை ஆலயத்தின் இளையனார் சந்நிதியில் பெரும்பாலும் மோனத் தவம் செய்து வந்தார் அருணகிரி. தவம் கலைந்த வேளைகளில் சந்தப் பாடல்களை மனம் உருகிப் பாடிவந்தார். இவரின் இந்தப் பாடல்கள் யோகக் கலையை ஒட்டி அமைந்தவை. பரிபூரண யோக ஞானம் கைவரப் பெற்றவர்களுக்கு மட்டுமே இந்தப் பாடல்களின் உட்பொருள் புரியும். அப்போது திருவண்ணாமலையை ஆண்டு வந்தவன் விஜயநகர வம்சத்தைச் சேர்ந்த பிரபுடதேவராயன் என்னும் மன்னன். தெய்வ பக்தி மிகுந்த அவன் அருணகிரியாரைப் பற்றியும் அவர்க்கு நேர்ந்த அனுபவங்கள் பற்றியும் அறிந்து கொண்டான். அருணகிரியாரைப் பணிந்து தனக்கும் அவருக்குக் கிடைத்த பாக்கியங்கள் கிடைக்குமாறு செய்யவேண்டும் என வேண்டிக் கேட்க, அருணகிரிக்கும், அரசனுக்கும் நட்பு முகிழ்ந்து மணம் வீசிப் பரவலாயிற்று. 

அந்த நட்பின் மணமானது மன்னனிடம் ஆஸ்தான பண்டிதன் ஆன சம்பந்தாண்டானைப் போய்ச் சேர்ந்தது. தேவி பக்தன் ஆன அவன் தேவிகுமாரனைப் பணிந்து வந்த அருணகிரியிடம் ஏற்கனவே பொறாமை கொண்டிருந்தான். இப்போது மன்னனும் அருணகிரியைப் பணிந்து அவர் சீடர் ஆக முயல்வதைக் கண்டதும் மன்னனைத் தடுக்க எண்ணம் கொண்டான். “மன்னா, யாம் உம் நெருங்கிய நண்பன். உம் நன்மையே நாடுபவர். உமக்கு நல்லதே செய்ய நினைக்கிறோம். அருணகிரி பற்றி நீர் சரிவர அறியாமல் அவனிடம் நட்புக் கொண்டுள்ளீர். வேண்டாம் இந்த நட்பு. பரத்தையரிடமே தஞ்சம் எனக் கிடந்தான் அருணகிரி. உற்றார், உறவினர் கைவிட்டனர். அத்தகைய பெருநோய் வந்திருந்தது அவனுக்கு. ஏதோ மாயவித்தையால் இப்போது மறைந்திருக்கலாம். சித்துவேலைகளை எவ்வாறோ கற்றுக் கொண்டு, முருகன் நேரில் வந்தான், எனக்குச் சொல்லிக் கொடுத்தான், நான் முருகனுக்கு அடிமை, என்று சொல்லித் திரிகின்றான். நம்பவேண்டாம் அவன் பேச்சை!” என்று சொன்னான்.

மன்னரோ, அருணகிரிநாதரின் ஆன்மபலத்தையும், அவரின் பக்தியையும், யோகசக்தியையும் நன்கு உணர்ந்துவிட்டார். அருணகிரியின் செந்தமிழ்ப் பாக்களும், அதன் சந்தங்களும் அவரைப் பெரிதும் கவர்ந்திருந்தன. சம்பந்தாண்டானிடம், “நீர் பெரிய தேவி உபாசகர் என்பதை நாம் அறிவோம். அருணகிரி பரிசுத்தமான யோகி. முருகன் அவரை உண்மையாகவே ஆட்கொண்டதோடு அல்லாமல், பாடல் பாடவும் அடியெடுத்துக் கொடுத்துள்ளான். அவரின் கடந்த காலவாழ்க்கை எவ்விதம் இருந்தாலும் இப்போது அவர் வாழ்வது பரிசுத்தமான துறவு வாழ்க்கை. முருகன் அருணகிரியை ஆட்கொள்ளவில்லை என்பதை உம்மால் எவ்விதம் நிரூபிக்கமுடியும்,? “ என்று கேட்டான் மன்னன்.

சம்பந்தாண்டான் இது தான் சமயம் என சாமர்த்தியமாக , “மன்னா, தன்னை முருகனடிமை என்று சொல்லிக் கொண்டிருக்கும் அந்த அருணகிரியை அழையுங்கள். தேவி உபாசகன் ஆன நான் என் பக்தியால் அதன் சக்தியால் அந்தத் தேவியை இங்கே தோன்றச் செய்கிறேன். அதேபோல் அருணகிரியும் தன் பக்தியால் அந்த முருகனைத் தோன்றச் செய்யவேண்டும். தோல்வி அடைந்தால் ஊரை விட்டே ஓடவேண்டும். சம்மதமா?” என்று சவால் விட்டான். மன்னனும் நமக்கென்ன?? தேவி தரிசனம் ஒருபக்கம், இன்னொரு பக்கம் முருகன் தரிசனம். சம்மதமே என்று சொன்னான் மன்னன். குறிப்பிட்ட நாளும் வந்தது. அருணகிரிநாதருக்கும் விஷயம் சொல்லப் பட்டது. என் முருகன், என் அப்பன் என்னைக் கைவிட மாட்டான் என்ற பூரண நம்பிக்கையுடன் அவரும் சம்மதம் சொல்லிவிட்டார். மந்திர, தந்திரங்களில் தேர்ந்த சம்பந்தாண்டான் தன் தந்திர வித்தையால் தேவியைப் போன்ற தோற்றம் உண்டாக்கமுடியும் என்ற நம்பிக்கையில் இருந்தான். ஊரெங்கும் செய்தி பரவி அனைவரும் கூடிவிட்டனர்.

தேவி உபாசகன் ஆன சம்பந்தாண்டான் தான் வழிபடும் தேவியைக் குறித்துத் துதிகள் பல செய்து அவளைக் காட்சி தருமாறு வேண்டிக் கொண்டான். கொஞ்சம் ஆணவத்துடனேயே கட்டளை போல் சொல்ல அவன் ஆணவத்தால் கோபம் கொண்ட தேவி தோன்றவே இல்லை. கூட்டத்தில் சலசலப்பு ஏற்பட்டது. சம்பந்தாண்டானின் தோல்வி உறுதியானது. அனைவரும் அருணகிரியாரை மிகுந்த ஆவலுடன் நோக்கினார்கள். அருணகிரியாரோ கந்தவேளை மனதில் தியானித்துப் பின்னர் அருணாசலேஸ்வரர் ஆலயத்தின் வடக்குப் பக்கம் இருக்கும் மண்டபத்தின் வடகீழ்த் தம்பத்தில் முருகன் காட்சி அளிக்கும்படி வேண்டிக் கொள்வதாயும், இறைவன் திருவருளால் காட்சி கிடைக்கும் என்றும் சொல்லிவிட்டுக் கோயிலை நோக்கி நடக்கலானார். அனைவரும் அவரைப் பின் தொடர்ந்து சென்றார்கள். பக்திப் பரவசத்துடன் மனமுருகி, மணிரெங்கு என்று ஆரம்பிக்கும் கீழ்க்கண்ட திருப்புகழைப் பாட ஆரம்பித்தார். பாடி முடித்ததுதான் தாமதம். மயில் வாகனன் மயில் மீது அமர்ந்த திருக்கோலத்தில் கையில் வேல் தாங்கியபடி அங்கே அனைவரும் பார்க்கும் வண்ணம் தோன்றி மறைய, கூடி இருந்த கூட்டம் பக்திப் பரவசத்தில் ஆனந்தக் கூத்தாடியது. சம்பந்தாண்டான் அவமானத்துடன் வெளியேறினான். அருணகிரியார் இயற்றியவை திருப்புகழ், கந்தரலங்காரம், கந்தரநுபூதி, வேல் விருத்தம், மயில் விருத்தம், சேவல் விருத்தம், திருவெழுக்கூற்றிருக்கை, திருவகுப்பு போன்றவை ஆகும்.

அருணகிரிநாதர் கைகளில் ஆறு விரல் இருந்தன. அதனால் முருகப் பெருமானின் ஆறு தலைகளையும், அவருக்குரிய "சரவணபவ" எனும் ஆறெழுத்து மந்திரத்தினையும் நினைவுறுத்துவது போல இருப்பதாகக் கூறுவர். 



 http://www.dinamalar.com/E-malar.asp?ncat=28&showfrom=11/12/13#top



</doc>
<doc id="63910" url="https://ta.wikipedia.org/wiki?curid=63910" title="லீலா நாயுடு">
லீலா நாயுடு

லீலா நாயுடு ("Leela Naidu", , 1940 - சூலை 28, 2009) ஆந்திராவில் பிறந்தவர். இவருடைய தந்தை ஓர் இந்தியர்; தாயார் பிரான்ஸ் தேசத்தவர். இந்தித் திரைப்பட உலகில் சிலபடங்கள் மூலம் முக்கிய இடத்தினை வகித்தவர். வோக் பத்திரிகை, உலகின் மிகச் சிறந்த பத்து அழகிய பெண்கள் என்று பட்டியலிட்டிருந்ததில் இந்தியாவின் சார்பில் இடம் பெற்றிருந்த இருவரில் இவரும் ஒருவர். 

அணு விஞ்ஞானி டாக்டர் ராமையா நாயுடுவுக்கும், டாக்டர் மார்த்தே நாயுடுவுக்கும் மகளாக 1940-ல் ஆந்திராவில் பிறந்தவர் லீலா நாயுடு. ராமையா நாயுடு யுனெஸ்கோ நிறுவனத்தில் அறிவியல் ஆலோசகராகப் பணியாற்றி வந்தவர். டாக்டர் மார்த்தே ஃபிரான்ஸ் தேசத்தவர்.
லீலா நாயுடு 1954-ஆம் ஆண்டு, ஃபெமினா பத்திரிகை நடத்திய மிஸ்.இந்தியா போட்டியில் முதலிடத்தில் வந்தார். லண்டனைச் சேர்ந்த வோக் பத்திரிகை உலகின் தலைசிறந்த அழகிகள் பட்டியலை வெளியிட்ட போது அதில் ஜெய்ப்பூர் மகாராணி காயத்ரிதேவியுடன் லீலா நாயுடுவும் இடம் பிடித்திருந்தார். 
1960-ஆம் ஆண்டில் ரிஷிகேஷ் முகர்ஜி என்கிற இந்தித் திரைப்பட இயக்குநரின் “அனுராதா” என்கிற படத்தில் பல்ராம் சஹானிக்கு இணையாக இவருடைய திரையுலகப் பிரவேசம் நிகழ்ந்தது. அந்தத் திரைப்படம் வணிகரீதியாக வெற்றி அடையவில்லை எனினும் தேசிய விருதினைப் பெற்றது. அதன்பிறகு 1962-ல் “உம்மீத்” என்கிற படத்தில் அஷோக்குமாருக்கு இணையாக நடித்தார். 1963-ல் இவர் நடித்து ஆர்.கே.நய்யாரின் இயக்கத்தில் வெளிவந்த “ஏ ராஸ்தே ஹை ப்யார் கே” என்கிற படம் இவருக்கு எல்லோருடைய கவனத்தையும் ஈர்த்துத் தந்தது. அது அடிப்படையில் ஓர் உண்மைக்கதையின் திரை வடிவம். அந்தக் காலத்தில் பரபரப்பாக மும்பை உயர்நீதிமன்றத்தில் நடந்த நானாவதி வழக்கின் அடிப்படையில் எடுக்கப்பட்ட படம் அது. அதில் கணவனுக்கு துரோகம் செய்து அவனுடைய நண்பனுடன் தொடர்பு வைத்திருக்கும் பெண்ணின் பாத்திரத்தில் நடித்தார் லீலாநாயுடு. அது இவருக்குப் பெயர் வாங்கித் தந்தாலும் வெற்றிப்படமாக அமையவில்லை. ஹவுஸ்ஹோல்டர் என்கிற திரைப்படத்தில் இவருடைய நடிப்பைப் பார்த்து விட்டு சத்யஜித் ரே, மார்லன் பிராண்டோ, லீலாநாயுடு, சசிகபூர் ஆகியோரை வைத்து “தி ஜர்னி” என்கிற ஆங்கிலப்படம் ஒன்றினை எடுக்கத் திட்டமிட்டிருந்தார். (அந்தத் திரைப்படம் முழுமை பெற்று வெளிவரவில்லை.). பாகி என்கிற திரைப்படத்திற்குப் (1964) பிறகு இவர் திரை உலகினை விட்டு ஒதுங்கி இருந்தார்.

மீண்டும் 1985-ல் ஷ்யாம் பெனகலின் திரைப்படம் ஒன்றில் கௌரவ வேடத்தில் நடித்தார். 1992-ல் பிரதீப் கிருஷ்ணன் இயக்கத்தில் வெளிவந்த “எலக்ட்ரிக் மூன்” என்கிற திரைப்படம் தான் இவருடைய கடைசிப் படம்.

இவருடைய முதல் திருமணம் பதினேழாம் வயதிலேயே திலக்ராஜ் ஓபராய் என்பவருடன் நடந்தது. அப்போது ஓபராய்க்கு வயது 33. அந்த வாழ்க்கையில் இவருக்கு இரட்டைக் குழந்தைகள் பிறந்தனர். ஆனால் உடல்ரீதியான துன்புறுத்தலுக்கு ஆளானதால் அந்தத் திருமண வாழ்க்கை விவாகரத்தில் முடிந்தது. கோவாவைச் சேர்ந்த கவிஞர் டாம் மோரே-வை இவர் இரண்டாம் திருமணம் செய்து கொண்டார். இந்த வாழ்க்கை பத்து ஆண்டுகள் வரை இனிமையாகச் சென்றது. பின்னர் டாம்மோரேயின் குடிப்பழக்கம், இன்னொரு பெண்ணுடன் தொடர்பு போன்ற பிரச்னைகளால் இந்த வாழ்க்கையும் விவாகரத்தில் முடிந்தது. ஏற்கெனவே முதல் விவாக ரத்தில் தன்னுடைய இரட்டைக் குழந்தைகளையும் பறிகொடுத்திருந்தார் லீலா நாயுடு. 

ஜே.கிருஷ்ணமூர்த்தியின் தத்துவ வகுப்புகளில் சேர்ந்து அவரைத் தன் வழிகாட்டியாக ஏற்று கடைசிக் காலத்தை மும்பை கொலாபாவில் தனிமையிலேயே கழித்து வந்தார் லீலா நாயுடு.

நுரையீரல் சளிப் பிரச்னை காரணமாக நீண்ட காலமாக அவதிப்பட்டு வந்த லீலா நாயுடு, 2009-ஆம் ஆண்டு ஜூலை 28-ஆம் நாள் காலமானார். அதற்கு அடுத்த நாளில் இவருடன் வோக் பத்திரிகையின் அழகிகள் பட்டியலில் இடம் பெற்றிருந்த ஜெய்ப்பூர் மகாராணி காயத்ரி தேவியும் மரணமடைந்தார்.



</doc>
<doc id="63911" url="https://ta.wikipedia.org/wiki?curid=63911" title="தெனாலி ராமன்">
தெனாலி ராமன்

தெனாலிராமன் (கி.பி.1509 - கி.பி.1529 ) என்று தமிழ் நகைச்சுவை உலகில் மிகவும் புகழ் பெற்ற தெனாலி ராமகிருஷ்ணா என்பவர் விஜயநகரத்தை ஆண்ட கிருஷ்ணதேவராயரின் அவையை அலங்கரித்த எட்டு அரசவைப்புலவர்களுள் (அஷ்டதிக் கஜங்கள்) ஒருவர்.

தெனாலி ராமன் ஆந்திர மாநிலம் கிருஷ்ணா மாவட்டத்தில் கார்லபதி என்கிற கிராமத்தில் இராமையா – லட்சுமி அம்மாள் தம்பதியரின் மகனாக ஏழைப் பிராமணக் குடும்பத்தில் பிறந்தவர். தெனாலியில் உள்ள இராமலிங்க சுவாமியின் நினைவாக இராமலிங்கன் என்றே பெயரிடப்பட்டார். இவர் பிறந்து மூன்றாம் நாள் இவருடைய தந்தையார் மரணமடைய குடும்பம் வறுமையில் வாடியது. இவருடைய தாயார் இவரை எடுத்துக் கொண்டு தெனாலியில் இருந்த அவருடைய சகோதரனுடைய வீட்டுக்கு வந்து சேர்ந்தார். தாய்மாமன் ஆதரவில் தான் இராமலிங்கம் வளர்ந்தார்.

உரிய பருவத்தில் பள்ளியில் சேர்ந்தாலும் படிப்பில் கவனம் செல்லவில்லை. மற்றவர்களைச் சிரிக்க வைக்கும் ஆற்றல் அவரிடம் இயற்கையாகவே இருந்தது. அதனால், அகடவிகட கோமாளித் தனங்களில் தான் அவருடைய அறிவும் ஆற்றலும் ஜொலித்தன. கமலா என்கிற பெண்ணை மணந்தார் தெனாலி ராமன்.

இவர் அரசவை விகடகவியாக உயர்ந்தது குறித்து பலகதைகள் நிலவுகின்றன.

இவருடைய ஊருக்கு வந்த துறவி ஒருவர் இவருடைய தைரியம் மற்றும் நகைச்சுவை உணர்வில் கவரப்பட்டு காளிதேவியிடம் வரம் பெறத்தக்க மந்திரம் சொல்லித் தந்ததாகவும் அதன் அருளால் காளி தேவியின் தரிசனம் பெற்ற தெனாலிராமன் அவளையும் தன் நகைச்சுவை அறிவால் சிரிக்க வைத்து அவளாலேயே விகடகவி என்று வாழ்த்தப்பட்டதாகவும் சொல்கிறார்கள்.

அதில் நம்பிக்கை வரப்பெற்ற தெனாலிராமன் விஜயநகரம் சென்று தன்னுடைய சாமர்த்தியத்தால் அரச தரிசனம் பெற்று தன் அறிவுக் கூர்மை மற்றும் நகைச்சுவையால் அரசரின் அன்புக்கும் நம்பிக்கைக்கும் பாத்திரமாகி அரசவையில் முக்கிய இடம் பெற்று நல்வாழ்வு வாழ்ந்தார்.

உயிருடன் இருக்கும் போதே இறந்து விட்டதாகச் செய்தி பரப்ப வைத்து தான் இறந்து விட்டால் அரசர் தன் குடும்பத்தைக் கவனித்துக் கொள்ள மாட்டார் என்பதை அரசரே உணரும் வண்ணம் செய்து அவரையே தர்மசங்கடப் படுத்தி இருக்கிறார் தெனாலி ராமன். அதனாலேயே நிஜமாகவே பாம்பு கடித்து இறக்கும் தருவாயில் இருந்த தெனாலி ராமன், கடைசியாக அரசரைப் பார்த்து விட எண்ணி அவருக்குத் தகவல் அனுப்பிய போது அவர் அதனை நம்ப மறுத்து விட்டார். அரசரைப் பார்க்காமலேயே உயிர் துறந்தார் தெனாலி ராமன்.

இவர் சைவரா வைணவரா என்பதில் சரித்திர ஆசிரியர்களிடையே குழப்பம் நிலவுகிறது. ஏனென்றால் இவருடைய பெயர் சைவப் பெயர். இவர் எழுதிய நூலாகிய “பாண்டுரங்க மகாத்மியம்” விஷ்ணுவைப் பற்றியதாக இருப்பதோடு அவருக்கு சமர்ப்பிக்கப்பட்டுள்ளதாகவும் உள்ளது. 

அது தவிர “உத்பாதராதைய சரித்திரம்”, “கடிகாச்சல மகாத்மியம்” ஆகிய நூல்களை இயற்றி உள்ளார். முன்னது உத்பாதர் என்கிற துறவியைப் பற்றியது; பிந்தையது, தமிழகம் வேலூருக்கு அருகில் இருக்கும் நரசிம்மர் கோவிலைப் பற்றியது.


இந்திய மொழிகளில் இவரைப் பற்றிய பாடக் குறிப்புகள் இல்லாத மொழியே கிடையாது என்னும் அளவுக்குப் பிரபலமானவர். இவருடைய கதையை "தி அட்வென்சர்ஸ் ஆஃப் தென்னாலி ராமன்" (The Adventures of Tenali Raman) என்கிற பெயரில் கார்ட்டூன் நெட் ஒர்க் தொலைக்காட்சி நிறுவனம் கி.பி.2001-ல் படமாக்கியது.




</doc>
<doc id="63934" url="https://ta.wikipedia.org/wiki?curid=63934" title="இந்திய தொழில்நுட்பக் கழகம் ரூர்க்கி">
இந்திய தொழில்நுட்பக் கழகம் ரூர்க்கி

இந்திய தொழில்நுட்பக் கழகம் ரூர்க்கி (இ.தொ.க. ரூர்க்கி,"Indian Institute of Technology, Roorkee, IIT Roorkee") இந்திய மாநிலம் உத்தராகண்டத்தில் ரூர்க்கியில் அமைந்துள்ள சிறப்பு பொறியியல் மற்றும் தொழில்நுட்ப கல்லூரியாகும். பிரித்தானியரால் 1847ஆம் ஆண்டில் தாம்சன் குடிசார் பொறியியல் கல்லூரியாக நிறுவப்பட்ட இக்கல்விநிலையம் 1949ஆம் ஆண்டு ரூர்க்கி பல்கலைக்கழகமாக உருமாறியது. 21 செப்டம்பர் 2001, இந்திய அரசினால் ஓர் அரசாணையால் இந்தியாவின் ஏழாவது இந்திய தொழில்நுட்பக் கழகமாக அறிவிக்கப்பட்டது. இந்திய நாடாளுமன்றத்தினால் மற்ற இந்திய தொழில்நுட்பக் கழகங்களைப் போன்றே இதுவும் தேசிய இன்றியமையா கழகமாக அங்கீகரிக்கப்பட்டுள்ளது.

இ.தொ.க ரூர்க்கியின் அதிகாரமுள்ள இணையதளம்


</doc>
<doc id="63936" url="https://ta.wikipedia.org/wiki?curid=63936" title="ரூர்க்கி">
ரூர்க்கி

ரூர்க்கி ("Roorkee", இந்தி:रुड़की) இந்திய மாநிலங்களில் ஒன்றான உத்தராகண்டத்தில் உள்ள ஓர் நகரம்."பெங்கால் எஞ்சினியர் குரூப்" எனப்படும் போர்ப்படைப் பிரிவின் தலைமை இடமும் நாட்டின் மிகப்பழமையான இராணுவ குடியமைப்புகளில் ஒன்றும் ஆகும். 

தில்லிக்கும் தேராதூனுக்கும் இடையே தேசியநெடுஞ்சாலையில் தில்லியிலிருந்து 172 கி.மீ தொலைவில் இமயமலைச் சாரலில் கங்கை மற்றும் யமுனை ஆறுகளின் இடையே அமைந்துள்ளது.


</doc>
<doc id="63940" url="https://ta.wikipedia.org/wiki?curid=63940" title="கொள்ளிடம் ஆறு">
கொள்ளிடம் ஆறு

கொள்ளிடம் ஆறு (பிரித்தானிய ஆட்சிக்கால ஆங்கிலம்: Coleroon) தமிழ்நாட்டில் ஓடும் காவிரி ஆற்றின் கிளை ஆறு ஆகும். காவிரியின் வெள்ளப் பெருக்கைக் கொள்ளும் இடம் கொள்ளிடம் எனப் பெயர் பெற்றது.

திருச்சி அருகே திருவரங்கம் தீவில் மேலணை எனப்படும் முக்கொம்பில் காவிரியில் இருந்து பிரிந்து வடக்கே சென்று பின்னர் தஞ்சை, நாகப்பட்டினம், கடலூர் மாவட்டங்களுக்கு இடையே கிழக்கு முகமாக ஓடி ஆயங்குடி, முட்டம் வழியே பரங்கிப் பேட்டைக்கு 5 கி.மீ. தெற்கில் வங்காள விரிகுடாவில் கலக்கிறது.

கொள்ளிடம், காவிரியின் வெள்ள வடிகாலாக பயன்படுகிறது. சிதம்பரம் நகர் இவ்வாற்றின் கரையில் உள்ள புகழ்பெற்ற இடமாகும்.



</doc>
<doc id="63942" url="https://ta.wikipedia.org/wiki?curid=63942" title="இலி தொல்லியல் பூங்கா">
இலி தொல்லியல் பூங்கா

இலி தொல்லியல் பூங்கா ஐக்கிய அரபு அமீரகத்தின் நகரங்களில் ஒன்றான அல் எயினுக்கு வெளியே அல் எயின் - துபாய் சாலையில் 10 கிலோ மீட்டர் தொலைவில் அமைந்துள்ளது. இவ்விடத்தில் ஒரு தொல்லியல் களமும், ஒரு பொதுப் பூங்காவும் ஒருங்கே அமைந்துள்ளன. கிமு 2000 - 2500 காலப்பகுதியைச் சேர்ந்த வெண்கலக்காலக் குடியேற்றம் ஒன்றின் எச்சங்களைக் கொண்டுள்ள இத் தொல்லியல் களத்தில் 1995 ஆம் ஆண்டில் அகழ்வாய்வுகள் செய்யப்பட்டன. பெறுமதி வாய்ந்த பல தொல்பொருட்கள் இப்பகுதியில் கண்டெடுக்கப்பட்டுள்ளன. இவற்றுட் பல 4000 ஆண்டுகளுக்கு மேற்பட்ட பழமை வாய்ந்தவை. இங்கு கண்டெடுக்கப்பட்ட தொல்பொருட்கள் பல அல் எயின் அருங்காட்சியகத்தில் வைக்கப்பட்டுள்ளன. இப்பகுதியில் தொன்மை வாய்ந்த சில அமைப்புக்களும் ஆங்காங்கே காணப்படுகின்றன. 

இத் தொல்லியல் களத்தையும் உள்ளடக்கி ஒரு பொதுப் பூங்கா அமைக்கப்பட்டுள்ளது. இங்கே பல வகையான தாவரங்களும், நீரூற்றுக்களும், சிறுவர் விளையாடுவதற்கான வசதிகளும் உள்ளன. இதனால் தொல்லியல் ஆர்வம் உள்ளவர்கள் மட்டுமன்றி உள்நாட்டையும், வெளிநாடுகளையும் சேர்ந்த பொழுது போக்குச் சுற்றுலாப் பயணிகளும் இவ்விடத்துக்கு அதிக அளவில் வருகிறார்கள். 

இவ்விடத்துக்கு அருகிலே புதைபடிவப் பள்ளத்தாக்கு அமைந்துள்ளது. இப்பள்ளத்தாக்கில், பல ஆயிரக்கணக்கான ஆண்டுகளுக்கு முன்னர் இப்பகுதியைக் கடல் மூடியிருந்தபோது வாழ்ந்த உயிர்களின் புதைபடிவங்கள் ஏராளமாகக் காணப்படுகின்றன. 


</doc>
<doc id="63943" url="https://ta.wikipedia.org/wiki?curid=63943" title="அல் எயின் அருங்காட்சியகம்">
அல் எயின் அருங்காட்சியகம்

அல் எயின் அருங்காட்சியகம் ஐக்கிய அரபு அமீரகத்திலுள்ள அல் எயின் பாலைவனச்சோலையின் எல்லைப் பகுதியில் அமைந்துள்ளது. இது 1971 ஆம் ஆண்டில் திறந்து வைக்கப்பட்டது. இந்த அருங்காட்சியகத்தில், தொல்லியல், இனவரைவியல், பரிசுப் பொருட்கள் என்னும் மூன்று முக்கியமான பிரிவுகளின் கீழ் பொருட்கள் காட்சிக்கு வைக்கப்பட்டுள்ளன. இந்த அருங்காட்சியகத்தில் உள்ள காட்சிப் பொருட்கள் ஐக்கிய அரபு அமீரக வாழ்க்கையின் பல அம்சங்களை எடுத்துக் காட்டுகின்றன. இவற்றுள் நிழற்படங்கள், பெதூ இன மக்களின் அணிகலன்கள், இசைக் கருவிகள் ஆயுதங்கள் போன்ற பல வகையான பொருட்களும் அடங்கும். 

தொல்லியல் பிரிவில் பழமை வாய்ந்த பல பொருட்கள் காட்சிக்கு வைக்கப் பட்டுள்ளன. சில கிலோமீட்டர்கள் தொலைவில் அமைந்துள்ள இலி தொல்லியல் பூங்காவில் இருந்து கிடைத்த ஏராளமான தொல் பொருட்களும் இங்கே வைக்கப்பட்டுள்ளன. 

பரிசுப் பொருட்கள் பகுதியில் ஐக்கிய அரபு அமீரகத்தில் முன்னாள் அதிபரான சேக் சயத் பி சுல்தான் அல் நகியான் வாழ்ந்த காலத்தில் அவருக்குக் கிடைத்த பரிசுப் பொருட்கள் வைக்கப்பட்டுள்ளன. இவற்றுள் தங்கத்தினால் செய்யப்பட்ட வாள், வெள்ளியினால் செய்யப்பட்ட கட்டாரிகள், பொன்னால் செய்த ஒரு பேரீச்ச மரம் என்பன அடங்கும். 

இந்த அருங்காட்சியகமும், 1910 ஆம் ஆண்டில் கட்டப்பட சேக் சுல்தான் பின் சயத் கோட்டை அல்லது கிழக்குக் கோட்டை எனப்படும் கோட்டையும் ஒரே வளாகத்தினுள்ளேயே அமைந்துள்ளன.


</doc>
<doc id="63944" url="https://ta.wikipedia.org/wiki?curid=63944" title="ஒளிமின்கலம்">
ஒளிமின்கலம்

ஒளிமின்கலம் என்பது கதிரொளி தாக்கத்தினால் ஒளியில் இருந்து மின்சாரத்தை நேராக உருவாக்கும் ஒரு கருவி. சிலநேரங்களில் ஒளிமின்கலம் என்ற சொல் ஒளியை கவ்விக்கொள்ளும் கருவியை குறிப்பதற்கு பயன்படும் , அதேநேரம் ஒளிமின்ன செதிழ் என்ற சொல் ஒளி மூலம் எதுவென்று தெரியாத போது குறிப்பதற்கு பயன்படும் .


</doc>
<doc id="63947" url="https://ta.wikipedia.org/wiki?curid=63947" title="மின்னிலையாற்றல்">
மின்னிலையாற்றல்

மின் நிலையாற்றல் என்பது தனித்துவமான கூலும் விசைகளினால் ஏற்படும் ஒரு நிலை ஆற்றல் (ஜூலால் அளக்க) ஆகும்.

ஒரு மின்சாரம் மின்சுற்றில் சுழலும் பொழுது , அது இயற்வினை செய்வதற்கான ஆற்றலை தருகிறது . அந்த ஆற்றலையே மின்னாற்றல் என்பது வழக்கு.
கருவிகள் மின்சக்தியை வெப்பம் ( மின்னடுப்புகள்) , ஒளி ( மின்விளக்கு) , இயக்கம் ( மின்னியக்கி) , ஒலி ( ஒலிபெருக்கி), அல்லது ரசாயன மாற்றங்கள் போன்ற பல விதங்களில் மாற்றபடுகிறது. மின்சாரத்தை இயக்கத்தினால் உண்டாக்கலாம் , ரசாயனத்தால் அல்லது ஒளியில் இருந்து நேராக ஒளிமின்ன செதிழ்களால் உருவாக்கலாம் , மேலும் அதை ரசாயன மின்தேக்கத்தில் சேமிக்கலாம்.

ஒரு புள்ளி ஊட்டங்களுக்கு இடையில் அவை நிலையாக இருக்கும் படி ஒரு சுழிய அளவு எடுக்கப்படும்.

மின்புலம் E யின் முன்னிலையில், வேறு புள்ளி ஊட்டம் Q யினால், ஒரு புள்ளி ஊட்டம் q விற்கு r இடத்தில் இருந்து r இடத்திற்கு கொண்டு செல்வதற்காக செய்த வேலை (கணதத்தின் படி இது கோட்டுத் தொகையீடு) என்று மின்னிலையாற்றலை வரையறை செய்யப்படுகிறது. புலம் ஒரு புள்ளி ஊட்டத்திற்கு தனித்துவமானதும், ஆரமானதும் ஆகும். ஆகையால், இதன் பாதை தற்சார்புடையதாகவும், ஊட்டங்கள் நகர்ந்த இடத்தின் இறுதிப்புள்ளிக்கு இடையில் உள்ள மின்னிலையாற்றலுக்கு சமமாகவும் இருக்கும். கணதத்தின் படி,

இதில்:

வழக்கமாக, r என்பது முடிவிலியாக இருக்கும் பொழுது, "U" யை சுழியமாக்கல் மரபு :

ஆகையால்


</doc>
<doc id="63959" url="https://ta.wikipedia.org/wiki?curid=63959" title="பி.சி.ஆர். படிவாக்கம்">
பி.சி.ஆர். படிவாக்கம்

பி.சி.ஆர் படிவாக்கம் (PCR Cloning) என்பது பாலிமரசு தொடர் வினையில் (Polymerase chain reaction) வரும் விளை பொருள்களை டி முனை பரப்பிகளில் (T-tail vector) நேரடியாக படிவாக்கம் செய்யப்படும் நிகழ்வு ஆகும். பாலிமரசு தொடர் வினைக்கு தெர்மசு அக்வாடிகசு (thermus aquaticus) என்ற நிலைகருவற்ற உயிரியில் இருந்து பிரித்தெடுக்கப்பட்டடி. என். ஏ பாலிமரேசு பயன்படுத்தபடவேண்டும். இவைகள் பாலிமரசு தொடர் விளை பொருள்களுக்கு அடினைன் என்ற டி.என்.ஏ துகளை கூடுதலாக இரு முனைகளில் உருவாக்கும் தன்மை கொண்டுள்ளன. இதனால் டி ( தயமின்) முனை பரப்பிகளில் அடினைன் முனை கொண்ட பி.சி.ஆர். விளை பொருட்கள் எளிதில் இணைவதற்க்கான வாய்ப்புகள் மிகையாக உள்ளன. டி முனை பரப்பிகளில் தயமின் இறுதி டிரன்பெரசு (terminal transferase) என்ற நொதியால் டி முனை உண்டாக்கப்படுகின்றன.


</doc>
<doc id="63960" url="https://ta.wikipedia.org/wiki?curid=63960" title="அசலாம்பிகை">
அசலாம்பிகை

அசலாம்பிகை என்பவர் பெண்களுக்கும் இளம் விதவைகளுக்கும் பல்வேறு உரிமைகள் மறுக்கப்பட்ட காலத்தில் அதையெல்லாம் புறக்கணித்து, இளம் வயதில் கணவனை இழந்த நிலையிலும் தமிழ் இலக்கண இலக்கியங்களைக் கற்று தமிழறிஞராக மாறியவர். இவர் சிறந்த சொற்பொழிவாளராகவும் இருந்தார்.

திண்டிவனம் அருகில் உள்ள இரட்டணை என்ற ஊரில் 1875 ஆம் ஆண்டில் பிறந்த இவர் பத்தாவது வயதில் திருமணம் முடிந்து கணவனையும் இழந்தார். அன்றைய காலகட்டத்தில் கணவனை இழந்தவர்கள் வெளியிடங்களுக்குச் செல்ல முடியாத சமூகக் கட்டுப்பாடுகள் அதிகமிருந்த நிலையில் அவரது தந்தை பெருமாள் அய்யர் இவரைப் படிக்க வைக்க விரும்பினார். ஆசிரியரை வீட்டுக்கு வரவைத்து பாடங்கள் நடத்த ஏற்பாடு செய்தார். இதற்காக அந்த ஊரை விட்டு வெளியேறி திருப்பாதிரிப் புலியூரில் குடியேறினார். அசலாம்பிகை தமிழ் இலக்கண இலக்கியங்களில் சிறந்த புலமை பெற்றார்.

அசலாம்பிகை தம்மைப் போலவே மற்ற பெண்களும் படிக்க வேண்டும் என்று விரும்பினார். அவரைத் தேடி வரும் பெண்களுக்குக் கற்பிக்கத் தொடங்கினார். அவர்களிடம் பெண்கள் முன்னேற்றத்திற்கான கருத்துகளைப் பேசியதுடன், அவற்றைப் பாடல்களாக இயற்றித் தந்தார். அடுப்படியே வாழ்க்கை எனக் கிடக்கும் பெண்கள் முன்னேற்றத்திற்காக பல மேடைகளில் பேசவும் பாடவும் செய்தார். அவற்றை கவிதைகளாகவும் கட்டுரைகளாகவும் இதழ்களில் எழுதி வெளி உலகுக்கு அறிமுகம் ஆனார்.

பெண் விடுதலை பற்றிய சிந்தனைகளுடன் இந்திய விடுதலை குறித்த கருத்துகளையும் அவர் மேடைகளில் பேசினார். இவர் வடலூர் வள்ளலாரின் பொது நெறி குறித்தும் பல மேடைகளில் பேசியிருக்கிறார். பல வெளியூர்களில் இவர் பேசத் தொடங்கிய பின்பு “திருப்பாதிரிப்புலியூர் அசலாம்பிகை அம்மையார்” என்று புகழ் பெற்றார்.

“பண்டிதை அசலாம்பிகை அம்மையாரின் தமிழ் அமிழ்தை யான் இளைஞனாயிருந்த போது பன்முறை பருகினேன். திருப்பாதிரிப் புலியூரில் அத்தமிழ்த் தாயை நேரிற் கண்டு உறவாடுஞ் சேயானேன்.” என்று திரு.வி.க. இவரைப் பற்றி பல இடங்களில் கூறுவார் என்பது இவருக்குரிய தனிச்சிறப்புகளில் ஒன்று.


திரு.வி.க அவர்கள் இவரை இக்கால ஔவையார் என்று அழைத்தார்.




</doc>
<doc id="63962" url="https://ta.wikipedia.org/wiki?curid=63962" title="மேற்கு செருமனி">
மேற்கு செருமனி

மேற்கு செருமனி ("West Germany", செருமன் மொழி: "Westdeutschland") என்று குறிப்பிடப்படுவது மே 1949 முதல் அக்டோபர் 1990ஆம் ஆண்டு வரை செருமனி நாட்டின், நட்பு அணி நாடுகள் ஐக்கிய அமெரிக்கா, ஐக்கிய இராச்சியம், மற்றும் பிரான்ஸ் வெற்றிகொண்ட மேற்குப் பகுதியில், அமைந்த செருமன் கூட்டாட்சிக் குடியரசு ஆகும். மற்ற நட்பு அணி நாடான சோவியத் ஒன்றியம் வெற்றிகொண்ட பகுதிகளில் அமைந்த செருமன் சனநாயக குடியரசு கிழக்கு செருமனி என குறிக்கப்பட்டது.அக்டோபர் 1990ஆம் ஆண்டு செருமன் சனநாயக குடியரசு கலைக்கப்பட்டு 40 ஆண்டுகால பிரிவிற்குப் பிறகு செருமன் கூட்டாட்சிக் குடியரசுடன் இணைந்தது. இந்த இணைப்பின் பின்னர் செருமன் கூட்டாட்சிக் குடியரசு செருமனி எனவே குறிப்பிடப் படுகின்றது.

பிரிவினையின் போது தலைநகர் பெர்லின் இரண்டாகப் பிரிக்கப்பட்டு புகழ்பெற்ற பெர்லின் சுவர் எழுப்பப்பட்டது.பெர்லின் நகரின் மேற்கு பகுதிகளைக்கொண்டு தலைநகர் அமைக்க விரும்பாது பொன் நகரைத் தலைநகராகக் கொண்டு செயல்பட்டது.இணைப்பின் பின்னர் பெர்லின் நகரம் மீண்டும் இணைந்த செருமனியின் தலைநகராயிற்று.

1950களில் இரண்டாம் உலகப் போரின் நாசங்களிலிருந்து உலகின் மூன்றாவது பெரும் பொருளீட்டும் நாடாக உயர்ந்தது பொருளாதார விந்தை "Wirtschaftswunder" என குறிப்பிடப்படுகிறது. இதனை முன்னெடுத்து நடத்திய முதல் அரசு தலைவர்(chancellor) கான்ராட் அடிநேயர் (Konrad Adenauer)1963 வரை பதவியில் இருந்தார். மேற்கு நாடுகளை நோக்கிய சாய்வுகொண்ட இவரது பதவிக்காலத்தில் மேற்கு செருமனி நாடோ அங்கத்தினர் ஆனது. இவர் தற்கால ஐரோப்பிய ஒன்றியம் உருவாவதற்கும் வித்திட்டார்.1975ஆம் ஆண்டு ஜி8 நாடுகள் குழு உருவானபோது தானியக்கமாகவே அக்குழுவில் அங்கத்தினரானது.
மேற்கத்திய செருமனி (Westdeutschland) என்பது செருமனி நாட்டின் புவியியல் நோக்கில் மேற்கில் அமைந்த ரைன்லாந்து பகுதிகளைக் குறிக்கும்.செருமனி கூட்டாட்சி பகுதிகளை செருமனி சனநாயக குடியரசு அவ்வாறே அழைத்து வந்தது;இவ்வாறு அழைக்கப்படுவதை செருமன் கூட்டாட்சி மக்கள் மிகவும் வெறுத்தனர்.


</doc>
<doc id="63964" url="https://ta.wikipedia.org/wiki?curid=63964" title="புதிய இ.தொ.கழகங்கள்">
புதிய இ.தொ.கழகங்கள்

இந்திய அரசின் மனிதவள மேம்பாட்டு அமைச்சகத்தினால் 2008ஆம் ஆண்டில் நிறுவப்படும் புதிய இந்திய தொழில்நுட்பக் கழகங்களின் பட்டியல்: 


கீழ்வரும் கழகங்கள் 2008ஆம் ஆண்டு நிறுவப்பட திட்டமிடப்பட்டன. ஆனால் மனிதவள மேம்பாட்டு அமைச்சகம் பின்னர் இவற்றை 2009ஆம் கல்வியாண்டிலிருந்து துவக்க முடிவு செய்ததுள்ளது.




</doc>
<doc id="63966" url="https://ta.wikipedia.org/wiki?curid=63966" title="இந்திய தொழில்நுட்பக் கழகம் காந்திநகர்">
இந்திய தொழில்நுட்பக் கழகம் காந்திநகர்

இந்திய தொழில்நுட்பக் கழகம் காந்திநகர் (இ.தொ.க. காந்திநகர், Indian Institute of Technology Gandhinagar,IIT Gn) குசராத் மாநிலத்தில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய மனிதவள அமைச்சினால் 2008ஆம் ஆண்டு புதிதாக அமைக்கப்பட்ட ஆறு இ.தொ.கழகங்களில் ஒன்றாகும்.2008-2009 கல்வியாண்டு முதல் காந்திநகரில் உள்ள விசுவகர்மா அரசு பொறியியல் கல்லூரி வளாகத்தில் இ.தொக.மும்பை வழிகாட்டுதலில் இயங்கத் துவங்கியுள்ளது. 

தனது முதலாண்டில்,2008-2009, மூன்று பட்டப்படிப்பு திட்டங்களை வழங்குகிறது:

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.





</doc>
<doc id="63969" url="https://ta.wikipedia.org/wiki?curid=63969" title="இந்திய தொழில்நுட்பக் கழகம் ஐதராபாது">
இந்திய தொழில்நுட்பக் கழகம் ஐதராபாது

இந்திய தொழில்நுட்பக் கழகம் ஐதராபாது (இ.தொ.க. ஐதராபாது, Indian Institute of Technology Hyderabad) ) ஆந்திர மாநிலத்தில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய மனிதவள அமைச்சினால் 2008ஆம் ஆண்டு புதிதாக அமைக்கப்பட்ட ஆறு இ.தொ.கழகங்களில் ஒன்றாகும்.2008-2009 கல்வியாண்டு முதல் மேதக் மாவட்டத்தில் எத்துமைலாரம் நகரில் உள்ள ஆயுத தொழிற்சாலையின் அமைதியான குடியிருப்பு வளாகத்தில் இ.தொக.சென்னை வழிகாட்டுதலில் இயங்கத் துவங்கியுள்ளது. 
தற்காலத் தேவைகளான விடுதிகள், வகுப்பறைகள், விளையாட்டு மற்றும் மருத்துவ வசதிகள் இக்குடியிருப்பில் ஏற்படுத்தப்பட்டுள்ளன. நிரந்தர கட்டிடங்கள் மேதக் மாவட்டத்தில் தேசிய நெடுஞ்சாலையில் அமைந்துள்ள சங்காரெட்டி நகரின் அருகாமையில் கண்டி கிராமத்தில் உருவாகி வருகின்றன. இந்த கட்டுமானப் பணிக்கான அடிக்கல் காங்கிரசு தலைவர் சோனியா காந்தி தலைமையில் 27 பிப்ரவரி 2009 அன்று நாட்டப்பட்டது. 212 எக்டேர் நிலத்தில் அமையவிருக்கும் இந்த வளாகத்தின் முதல் கட்டிடங்கள் 2010 வேனில் காலத்திற்குள் கட்டப்பட்டுவிடும்.மூன்றாம் கல்வியாண்டிலிருந்து மாணவர்கள் புதிய, நிரந்தர வளாகத்தில் சேர்க்கப்படுவார்கள்.

தனது முதலாண்டில்,2008-2009, மூன்று பட்டப்படிப்பு திட்டங்களை வழங்குகிறது:
111 மாணவர்கள் முதலாண்டில் சேர்ந்துள்ளனர்.

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.



</doc>
<doc id="63973" url="https://ta.wikipedia.org/wiki?curid=63973" title="இந்திய தொழில்நுட்பக் கழகம் இந்தூர்">
இந்திய தொழில்நுட்பக் கழகம் இந்தூர்

இந்திய தொழில்நுட்பக் கழகம் இந்தூர் (இ.தொ.க. இந்தூர், Indian Institute of Technology Indore ) மத்தியப் பிரதேச மாநிலத்தில் இந்தூர் நகரிலிருந்து 25 கி.மீ தொலைவில் உள்ள சிம்ரோல் கிராமத்தில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய மனிதவள அமைச்சினால் 2008ஆம் ஆண்டு புதிதாக அமைக்கப்படவிருந்து 2009 ஆம் ஆண்டு துவங்கவிருக்கும் இரு இ.தொ.கழகங்களில் ஒன்றாகும்.
இக்கழக கட்டமைப்பிற்கான அடிக்கல்லை மனிதவள அமைச்சர் அர்ச்சுன்சிங் 17 பிப்ரவரி 2009 அன்று நாட்டினார். 525 ஏக்கர் நிலத்தில் அமையவிருக்கிறது.இக்கட்டமைப்பு பயனுக்கு வரும்வரை 2009-2010 கல்வியாண்டு பாடங்கள் தேவிஅகில்யா விசுவவித்யாலயா வளாகத்தில் இ.தொக.மும்பை வழிகாட்டுதலில் இயங்கத் துவங்கியுள்ளது.

தனது முதலாண்டில்,2009-2010, மூன்று பட்டப்படிப்பு திட்டங்களை வழங்குகிறது:
ஒவ்வோரு பாடதிட்டத்திலும் 40 மாணவர்கள் முதலாண்டில் சேரவுள்ளனர்.

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.



</doc>
<doc id="63974" url="https://ta.wikipedia.org/wiki?curid=63974" title="இழை">
இழை

நாரிழை ( Fiber) அல்லது இழை என்பது நீளமான நூல் போன்ற ஒரு வகை மூலப்பொருள். திசுக்களை சேர்த்து பிடிப்பதற்காக 
உயிரியல் துறையில் இவை மிக முக்கியத்துவம் வாய்ந்ததாக உள்ளது . நரம்பிழைகள் மனிதனிற்குப் பலவிதமாக பயன்படுகிறது . நாரிழைகளைத் திரித்து பலவித நூதன பொருட்களை செய்யலாம் . காகிதம் போன்ற விரிப்பு அல்லது தாட்களை உருவாக்கலாம் .

இயற்கை இழை தாவரங்கள், விலங்குகள் மற்றும் நிலவியல் செயற்பாடுகள் சிலவற்றினால் உருவாகின்றன. அவை குறிப்பிட்ட காலத்தின் பின்னர் மக்கி அழியக் கூடியன. அவை தோன்றிய மூலங்களைக் கொண்டு அவை வகைப்ப்படுத்தபடுகின்றன.

அ. தாவர இழைகள் 
ஆ. மர இழைகள் 
இ. விலங்கு இழைகள் 
ஈ. உலோக இழைகள் 


</doc>
<doc id="63975" url="https://ta.wikipedia.org/wiki?curid=63975" title="இந்திய தொழில்நுட்பக் கழகம் இராசத்தான்">
இந்திய தொழில்நுட்பக் கழகம் இராசத்தான்

இந்திய தொழில்நுட்பக் கழகம் இராசத்தான் (இ.தொ.க. இராசத்தான், Indian Institute of Technology Rajasthan ) இராசத்தான் மாநிலத்தில் இந்திய மனிதவள அமைச்சினால் 2008ஆம் ஆண்டு புதிதாக அமைக்கப்பட்ட ஆறு இ.தொ.கழகங்களில் ஒன்றாகும்.

2008ஆம் ஆண்டிற்கான பாடதிட்டங்கள் இ.தொ.க. கான்பூர் வளாகத்தில் துவங்கியுள்ளது. இ.தொ.க.கான்பூர் இக்கழகத்தின் வழிகாட்டியாக செயல்படும்.ஜோத்பூர் அருகே அமைய வாய்புள்ள நிரந்தர வளாகத்திற்கான இடம் பேரா.விசய் சங்கர் வியாசு தலைமையிலான உயர்மட்ட குழுவினரால் பரிந்துரைக்கப்பட்டு நடுவண் அரசால் முடிவு செய்யப்படும். 

தனது முதலாண்டில்,2008-2009, மூன்று பட்டப்படிப்பு திட்டங்களை வழங்குகிறது:
ஒவ்வோரு பாடதிட்டத்திலும் 40 மாணவர்கள் முதலாண்டில் சேர்ந்துள்ளனர்.

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.



</doc>
<doc id="63976" url="https://ta.wikipedia.org/wiki?curid=63976" title="இந்திய தொழில்நுட்பக் கழகம் மண்டி">
இந்திய தொழில்நுட்பக் கழகம் மண்டி

இந்திய தொழில்நுட்பக் கழகம் மண்டி (இ.தொ.க. மண்டி, Indian Institute of Technology Mandi ) இமாச்சல பிரதேச மாநிலத்தில் மண்டி மாவட்டதில் அமைக்கப்படவுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய மனிதவள அமைச்சினால் 2008ஆம் ஆண்டு புதிதாக அமைக்கப்படவிருந்து 2009 ஆம் ஆண்டு துவங்கவிருக்கும் இரு இ.தொ.கழகங்களில் ஒன்றாகும். இக்கழகம் அமைப்பதற்கான வளர்ச்சி திட்டங்களையும் பாடதிட்டங்களையும் இ.தொ.க ரூர்க்கி மேற்பார்வையிட்டு வழிகாட்டும்.

2009-2010 கல்வியாண்டு பாடங்கள் இ.தொ.க ரூர்க்கி வழிகாட்டுதலில் அதன் வளாகத்தில் இயங்கத் துவங்கியுள்ளது.
தனது முதலாண்டில்,2009-2010, மூன்று பட்டப்படிப்பு திட்டங்களை வழங்குகிறது:
ஒவ்வோரு பாடதிட்டத்திலும் 40 மாணவர்கள் முதலாண்டில் சேரவுள்ளனர்.

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.


</doc>
<doc id="63977" url="https://ta.wikipedia.org/wiki?curid=63977" title="கோக்ஸ்ட்">
கோக்ஸ்ட்

ஹோக்ஸ்ட் ("Höchst") என்பது ஜெர்மனியின் பிராங்க்பர்ட் மாவட்டத்தில் உள்ள ஒரு நகரம். இது பிராங்பேர்ட் நகரத்தில் இருந்து 10 கிமீ மேற்கே நிடா ஆற்றின் ("Nidda River") வடகரையில் அமைந்துள்ளது.

கோக்ஸ்ட் நகரம் 1200 ஆண்டுகள் பழமையான வரலாறு கொண்டது. நீண்ட நாளாக அது தனித்து இயங்கி வந்தது. மேலும் அந்த நகரம் முன் காப்பரணாக கூர்மைன்சர் (Kurmainzer) பிராந்தியத்துக்கு அமைந்திருந்தது.

1928 இல் கோக்ஸ்ட் நகரம் பிராங்க்போர்ட்டோடு இணைக்கப்பட்டது.

கோக்ஸ்ட் ஆரம்ப வரலாறுப் படி போக்குவரத்து முச்சந்தியில் உருவாகியது.
கோக்ஸ்ட் நகரம் மற்ற பிராங்போர் நகரங்களைவிட பழைமைவாய்ந்தது. அது 1335லிருந்து ஓர் நகரமாக சட்ட அங்கிகாரம் பெற்று இன்றுவரை முக்கிய உபநகரமாக பிராங்போர்ட்டில் இயங்கி வருகிறது.அங்கு 120.000 மக்கள் வசிக்கிரார்கள்.
Höchst நகரத்தின் பேயர் உலக புகல் பெற்றதற்கு Höchst AG(1863-1999) தொழிற்ச்சாலை காரணமாக அமைந்தது.அது வேதியல் தொழிச்சாலையாக இயங்கிவந்தது.இப்போது Industriepark Höchst என்ற பெயரில் யேர்மனின் மிகப் பெரிய தொழிச்சாலையில் ஒன்றாக இயங்கி வருகிறது.கோக்ஸ்ட் டின் நினைவுச் சின்னமாக கரொலிங் (karolingische) சேர்ச்சும் யுஸ்டினுஸ் சேர்ச்சும்(Justinuskirche, ) உயர்ந்து நிற்கிறது. இவை 9 நூற்றாண்டுவரை பிணோகி செல்லும் வரலாறு கொண்Dஅவை.


</doc>
<doc id="63981" url="https://ta.wikipedia.org/wiki?curid=63981" title="உலக பொருளாதார மன்றம்">
உலக பொருளாதார மன்றம்

உலக பொருளாதார மன்றம் ஜெனீவா நகரை மையமாக கொண்ட ஒரு பொதுநலசேவை அமைப்பாகும். இவ்வமைப்பின் வருடாந்திர குழுமம் சுவிட்சர்லாந்தில் உள்ள தாவோஸ் நகரில் நடைபெற்று வருகிறது. உலகின் முக்கியம்வாய்ந்த அரசியல் தலைவர்கள், தொழிலதிபர்கள், சிந்தனையாளர்கள் மற்றும் பத்திரிக்கையாளர்கள் பங்குபெறும் இந்த குழுமத்தில் சுற்றுபுறசூழல், மக்கள் சுகாதாரம் மற்றும் ஏனைய உலக பிரச்சனைகளை பற்றி கலந்துரையாடல் நடத்தப்படும்.

மேலும், இம்மன்றம் சீன நாட்டில் "புதிய சாம்பியன்களின் வருடாந்திர சந்திப்பு" ("Annual Meeting of the New Champions") எனும் குழுமத்தையும், மற்றும் பல இடங்களில் பிராந்திய குழுமங்களையும் வருடம் முழுதும் நடத்தி வருகிறது. 2008 ஆம் ஐரோப்பா, மத்திய ஆசியா, கிழக்கு ஆசியா, ரஷ்யா முதன்மை செயல் அதிகாரிகள் வட்டசபை, ஆப்ரிக்கா, மத்திய கிழக்கு, லத்தீன அமெரிக்கா போன்ற இடங்களில் இவ்வமைப்பு சந்தித்தது.

2008 ஆம் ஆண்டு துபாயில் பல்வேறு துறைகளை சார்ந்த 700 வல்லுனர்கள் பங்குபெற்ற "உலகளாவிய நிகழ்வுபட்டியலின் துவக்க சந்திப்பு " (Inaugural Summit on the Global Agenda) நடத்தப்பட்டது. இச்சந்திப்பில் உலகின் தற்போதைய 68 முக்கியமான பிரச்சனைகள் கண்டெடுக்கப்பட்டது.

உலக பொருளாதார மன்றம் 1971 ஆம் ஆண்டு சுவிட்சர்லாந்து நாட்டை சேர்ந்த க்லௌஸ் ஷ்வாப் என்னும் பொருளியல் பேராசிரியரால் நிறுவப்பட்டது. மேலும், இந்நிறுவனம் பல்வேறு துறைகளை சேர்ந்த உறுப்பினர்களை ஆராய்ச்சிகள் நடத்த உதவுகின்றது.




</doc>
<doc id="63987" url="https://ta.wikipedia.org/wiki?curid=63987" title="பயன்பாட்டு அறிவியல்">
பயன்பாட்டு அறிவியல்

பயன்பாட்டு அறிவியல் அல்லது பயன்முக அறிவியல் (இலங்கை வழக்கு: பிரயோக விஞ்ஞானம்) என்பது அறிவியல் கொள்கைகளின் அடிப்படையில் நாம் விரும்பக்கூடிய பயன்பாடுகளுக்கும் பயன்படுமாறு வளர்த்தெடுக்கப்படும் அறிவியல். பயன்பாட்டு அறிவியலில் நடைமுறை இடர்ப்பாடுகளை போக்குவதும்(எடுத்துக்காட்டாக ஒரு ஆற்றைக் கடக்க பாலம் அமைப்பது), பொருள் சிக்கனமாகப் பயன்படுத்துதலும், பிற கெடுதிகள் வாராமல் வகுதிகள் (design) செய்வதும் எப்படி என்று சில இயற்கை வழியாகவும் செயற்கை வழியாகவும் சிந்தித்து அறிவியல் முறைகளை கையாள்வது வழக்கம். பொறியியலும், மருத்துவமும், மருந்தியலும், வேளாண்மையு போன்ற துறைகள் பயன்பாட்டு அல்லது பயன்முக அறிவியல் துறைகளில் சிலவாகும். பயன்முக அறிவியல் தொழில்நுட்ப வளர்ச்சியில் முக்கிய பங்குவகிக்கிறது. .


</doc>
<doc id="63989" url="https://ta.wikipedia.org/wiki?curid=63989" title="ஒளியிழை உணரி">
ஒளியிழை உணரி

ஒளியிழை உணரிகள் வெப்பம் , அழுத்தம் , முதலியவற்றை உணர்ந்து அதனை அளந்து சொல்லும் பலவகை கருவிகள் ஆகும். இத்தகைய கருவிகள் தகவல்களை அதிக தூரத்திற்கு சேதமில்லாமல் கடத்தும் ஆற்றலைப் பெற்றவை. மேலும் இவை மிகச்சிறிய வடிவில் அமைந்திருப்பவை. இவை ஒளியின் மூலம் தகவல்களைக் கடத்துவதால் இவை பொருத்தப்பட்ட இடத்தில் இயங்க மின்சக்தி தேவையில்லை. மேலும் இவற்றினூடே செல்லும் ஒளி எடுக்கும் காலத்தைப் பொறுத்து அளவீடுகள் அளவிடப்படுகின்றன. மேலும் இத்தகைய ஒளியிழைகள் மின்காந்தப்புலத்தால் பாதிப்படையாதவைகள். எனவே இவை உயர்மின் அழுத்த மின்சாரத்தில் உபயோகப்படுத்தப்படுகின்றன. இவற்றினூடே செல்லும் ஒளியில் ஏற்படும் மாறுபாடுகளைக் கொண்டு துல்லியமான அளவீடுகள் அளவிடப்படுகின்றன.

ஒளிவடம்(optical cable ) போன்றவற்றை பயன்படுத்தி உணரும் ஒளியிழை உணரிகளை வெளிநிறை உணரிகளாக பகுக்கலாம். 


</doc>
<doc id="63990" url="https://ta.wikipedia.org/wiki?curid=63990" title="கலீபா நகரம் (அபுதாபி)">
கலீபா நகரம் (அபுதாபி)

கலீபா நகரம்என்பது ஐக்கிய அரபு அமீரகத்தின் தலைநகரமான அபுதாபியின் புறநகர்ப் பகுதிக் குடியேற்றங்களுள் ஒன்று. பெரும்பாலும் வெளிநாட்டவர்கள் வாழும் இப் பகுதி அபுதாபியில் இருந்து துபாய் செல்லும் சாலையில் அபுதாபி நகரின் மையப்பகுதியில் இருந்து சுமார் 30 கிலோமீட்டர் தொலைவில் அமைந்துள்ளது. 

இது கலீபா நகரம் ஆ, கலீபா நகரம் B, புதிய கலீபா நகரம் என மூன்று பகுதிகளாகப் பிரிக்கப்பட்டுள்ளது. இவற்றுள் கலீபா நகரம் ஆ கூடுதல் வளர்ச்சியடைந்த பகுதியாகும்.

இங்கே உள்ள ஒரு சாலையோரமாக வரிசையாக அமைந்த கட்டிடங்களின் கீழ்த்தளத்தில் கடைகளும், உணவுச்சாலைகளும், வங்கி முதலியனவும், பிற சேவைகளை வழங்கும் நிறுவனங்களும் உள்ளன. இதனால் இப்பகுதி இக்குடியேற்றத்தின் சேவை மையமாகத் தொழிற்படுகின்றது. இம் மையப் பகுதியை அண்டிச் சில பாடசாலைகளும் அமைக்கப்பட்டுள்ளன. இக் குடியிருப்புப் பகுதியில் அமைந்துள்ள வதிவிடக் கட்டிடங்கள் பெரும்பாலும் இரண்டு மாடிகளைக் கொண்ட தனித்தனி வீடுகளாகும். அபுதாபி நகருக்கு அண்மையாக உள்ள குடியிருப்புப் பகுதிகளில் தங்குமிடங்களுக்கான வாடகை அதிகமாக இருப்பதால், அபுதாபியில் வேலை செய்யும் பல வெளிநாட்டவர் ஒப்பீட்டளவில் குறைந்த செலவில் தங்குமிட வசதி கிடைக்கக்கூடிய இப் பகுதியை நோக்கி வருகிறார்கள். 


</doc>
<doc id="63991" url="https://ta.wikipedia.org/wiki?curid=63991" title="ஒளிவடம்">
ஒளிவடம்

ஒளிவடம் (Optical cable) அல்லது ஒளியிழை வடம் அல்லது ஒளிதூக்கி என்பது ஒளியை கடத்துவதற்கு பயன் படும் ஒரு வகை கம்பி அல்லது வடம் ஆகும் . இந்த ஒளிவடத்திற்குள்ளே ஒன்று அல்லது ஒன்றுக்கு மேற்ப்பட்ட ஒளிக்கம்பிகளை சேர்த்து திரித்து இருப்பார்கள் . அக்கம்பிகள் ஒவ்வொன்றும் நெகிழிகளால் ஓட்டப்பட்டிருக்கும் . அவை உபயோகப்படும் சூழ்நிலை பொருத்து அதனை பாதுகாக்கப்பட்ட குழாயில் ஒட்டியிருக்கும் .



</doc>
<doc id="64008" url="https://ta.wikipedia.org/wiki?curid=64008" title="வால்மழை">
வால்மழை

வால்மழை (Perseids) என்பது வால்வெள்ளியில் இருந்து விண்கற்களாய் பொழியும் மழை. விண்மீன் தொகுதியில், வால்மழை ஒரு குறிப்பிட்ட தொலைவின் பின் புலனாகும் புள்ளியில் அதனை "ஒளிவீசு" என்றழைக்கலாகும். வால்வெள்ளி என்னும் விண்மீன் தொகுதியின் பெயரிலிருந்தே இதற்கு வால்மழை என்று பெயர் சூட்டப்பட்டது. வால்வெள்ளியின் சுற்றுப்பாதையில் சிதைவுத் துகள்களாய் திரியும் பாய்ச்சலினை "வால்வெள்ளி வானம்" என்று என்றழைக்கபடும். வால்வெள்ளி வானம் வால்வெள்ளியின் 130 ஆண்டு கோள்ப்பாதை முழுக்க சிதைப் பொருட்களை கொண்டுள்ளன. தற்போது உள்ள பெரும்பாலான வால்வெள்ளி வானங்கள் ஆயிரம் ஆண்டுகள் பழமைவாய்ந்தாக இருக்கின்றன. ஆனாலும் ஒரு சில இளந்துகள்கள் 1862 ஆம் ஆண்டில் உமிழப்பட்டு வெளிவந்துள்ளது என்று தெரிகிறது.

வால்மழை பொழிவை முதலில் கிழக்கு நாடுகளிலேயே 2000 ஆண்டுகளுக்கு முன்பு கண்டறியப்பட்டதாகும். இந்த வால்மழை ஒவ்வொரு ஆண்டும் நடு-சூலை மாதத்தில் தொடங்கும்; அதன் உச்சம் இடத்தை பொருத்து ஆகத்து 9 இலிருந்து ஆகத்து 14 வரையில் கண்டறியலாம்.


</doc>
<doc id="64009" url="https://ta.wikipedia.org/wiki?curid=64009" title="இந்திய தொழில்நுட்பக் கழகம் பட்னா">
இந்திய தொழில்நுட்பக் கழகம் பட்னா

இந்திய தொழில்நுட்பக் கழகம் பட்னா (இ.தொ.க. பட்னா, "IIT Patna" அல்லது "IITP" ) இந்தியாவின் பீகார் மாநில தலைநகர் பட்னாவில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய மனிதவள அமைச்சினால் 2008ஆம் ஆண்டு புதிதாக அமைக்கப்பட்ட ஆறு இ.தொ.கழகங்களில் ஒன்றாகும். 2008-2009 கல்வியாண்டு முதல் பட்னாவின் "பாடலிபுத்திரா" காலனியில் அமைந்துள்ள "நவீன் அரசு பல்தொழில்நுட்பப் பயிலக" வளாகத்தில் இ.தொக.குவகாத்தி வழிகாட்டுதலில் இயங்கத் துவங்கியுள்ளது. 
இ.தொ.க பட்னா ஜூலை 25,2008 அன்று பதிவு செய்யப்பட்டு ஆகஸ்ட் 6, 2008 முதல் இ.தொ.க குவகாத்தி வழிகாட்டுதலில் இயங்குகிறது. 

பட்னாவின் புறநகரில் 600 ஏக்கர் நிலப்பரப்பில் நிரந்தர அமைவிடம் கண்டறியப்பட்டுள்ளது.45000 ச.அடி கட்டிடப் பரப்பு கட்டுமானத்தில் உள்ளது. ஜூலை 2010 முதல் புதிய இடத்திலிருந்து இ.தொ.க இயங்கும் என எதிர்பார்க்கப்படுகிறது. ஆடவருக்கும் மகளிருக்கும் இரு விடுதிகளும் தயார்நிலையில் இருக்கும் என எதிர்பார்க்கப்படுகிறது.
தனது முதலாண்டில்,2008-2009, மூன்று பட்டப்படிப்பு திட்டங்களை வழங்குகிறது:
இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.



</doc>
<doc id="64015" url="https://ta.wikipedia.org/wiki?curid=64015" title="இந்திய தொழில்நுட்பக் கழகம் பஞ்சாப்">
இந்திய தொழில்நுட்பக் கழகம் பஞ்சாப்

இந்திய தொழில்நுட்பக் கழகம் பஞ்சாப் இந்தியாவின் பஞ்சாப் மாநிலத்தில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய அரசின் மனிதவள அமைச்சினால் 2008ஆம் ஆண்டு புதிதாக அமைக்கப்பட்ட ஆறு இ.தொ.கழகங்களில் ஒன்றாகும். 2008-2009 கல்வியாண்டு கல்விதிட்டங்கள் இ.தொ.க தில்லி வளாகத்தில் துவங்கின. இ.தொ.க தில்லி இப்புதிய கழகத்தினை வளர்த்தெடுக்கும் வழிகாட்டியாக செயல்படும். 

இ.தொ.க பஞ்சாப் தனது இரண்டாம் கல்வியாண்டு திட்டங்களை பஞ்சாப் அரசு தற்காலிகமாக கொடுத்துள்ள ரூப்நகரில் (ரோபார்) உள்ள முன்னாள் மகளிர் பல்கலைதொழில்நுட்ப பயிலக வளாகத்தில் இயங்கும்.இவ்வளாகத்தில் இதற்கான மராமத்து வேலைகள் நடக்கின்றன. 

இக்கழகத்திற்கான நிரந்தர இடம் சண்டிகர் நகரிலிருந்து 42 கி.மீ தொலைவில் ரூப்நகர் எனும் மாவட்ட தலைநகரில் பிர்லா வித்துக்கள் பண்ணையில் அமைக்கப்பட உள்ளது. இதற்கான அடிக்கல்லை முன்னாள் மனிதவள அமைச்சர் அர்ச்சுன் சிங் 24 பிப்ரவரி அன்று நாட்டினார். இதன் இயக்குனராக இந்திய அறிவியல் கழகம்,பெங்களூருவில் உலோகவியல் துறையின் முனைவர் எம்.கே.சுரப்பா நியமிக்கப்பட்டுள்ளார்.

தனது முதலாண்டில்,2008-2009, மூன்று பட்டப்படிப்பு திட்டங்களை வழங்குகிறது:

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.



</doc>
<doc id="64018" url="https://ta.wikipedia.org/wiki?curid=64018" title="வலைத் தேடல் பொறி">
வலைத் தேடல் பொறி

வலைத் தேடல் பொறி ("Web search engine") எனபது வோல்டு வைடு வெப்பில் தகவல்களை தேடுவதற்காக வடிவமைக்கப்பட்டதொரு சாதனம். "ஹிட்ஸ்" என்று பொதுவாக அழைக்கப்படும் பட்டியல் ஒன்றில் இந்த தேடுதல் முடிவுகள் வழங்கப்படும். இந்தத் தகவல்களில் இணைய பக்கங்கள், படங்கள், தகவல்கள் மற்றும் பிற ஃபைல் வகைகள் இடம் பெற்றிருக்கும்.சில சர்ச் என்ஞின்கள் செய்தி புத்தகங்கள், டேட்டாபேஸ்கள், அல்லது ஓப்பன் டைரக்டரிகள் போன்றவைகளில் கிடைக்கப்பெறும் தகவல்களையும்தேடித்தரும் மனித சக்தியால் பராமரிக்கப்படும் வெப் டைரக்டரிகள், போல் இல்லாமல், சர்ச் என்ஞின்கள் அல்காரிதம் முறையிலோ அல்லது அல்காரிதம் மற்றும் மனித உள்ளீடு ஆகிய இரண்டின் கலவையிலோ செயல்படும்.

இந்த வெப் சர்ச் என்ஜின்களுக்கு முன்னர் வெப் செர்வர்களின் முழுபட்டியல் இருந்தது.இது டிம் பேர்னேர்ஸ்-லீயால் பதிப்பிக்கப்பட்டு CERN வெப்சர்வர் மூலம் ஹோஸ்ட் செய்யப்பட்டது. அனால் ஒரே ஒரு பழைய பட்டியல் மட்டும் இன்று வரை இருக்கிறது. நாளடைவில் வெப் செர்வர்களின் எண்ணிக்கை அதிகரிக்க இந்த முக்கிய நடுநாயகமான பட்டியலும் விரிவடைந்துக் கொண்டே போனது.NCSA இணைய தள பக்கத்தில் புதிதாக வெளிவரும் செர்வர்களின் பெயர்கள் "என்ன புதிது?" என்ற தலைப்பின் கீழ் வெளிவந்தன.அனால் ஒரு முழுமையான் பட்டியல் எந்த தல பக்கத்திலும் வெளிவரவில்லை.

இணையதளத்திள் (ப்ரீ-வெப்) தேடுதல் பணிக்காக பயன்படுத்தப்பட்ட முதன் முதலில் பயன்படுத்தப்பட்ட சாதனம் ஆர்ச்சி ஆகும்.

கோஃபரின் (1991 _ ம் ஆண்டு மினிசோடா பல்கலைகழைகத்தில் மார்க் டமக்கஹில் அவர்களால் உருவாக்கப்பட்டது) துவக்கம் வெரோனிக்கா மற்றும் ஜக்ஹெட்(கணினி)ஜக்ஹெட்{/4 அகிய இரண்டு புதிய சர்ச் புரோக்கிராம்கள், உருவாக வழி வகுத்தது.
ஆர்ச்சியைப்போலவே இவையும் கோப்பை பெயர்களையும் தலைப்புகளையும் கோபர் அட்டவணை அமைப்புகளில் தேட முனைப்பட்டன(Gopher index systems).வெரோனிகா (Veronica (V ery E asy R odent-O riented N et-wide I ndex to C omputerized A rchives)), எல்லா கோபர் பட்டியல்களிலும் கோபர் தலைப்புகளை தேட முக்கிய வார்த்தைகளை (key words) உருவாக்கித் தந்தது.ஜக்ஹெட் (Jughead (J onzy's U niversal G opher H ierarchy E xcavation A nd D isplay)), குறிப்பிட்ட கோபர் சர்வர்களிலிருந்து பட்டியல் சம்மந்தப்பட்ட தகல்வல்களை பெறுவதற்கான ஒரு கருவியாக அமைந்தது.இந்த "Archie" சர்ச் எஞ்சினுக்கும் ஆர்ச்சி காமிக் புத்தகத்துக்கும் சம்மந்தம் இல்லாவிட்டலும் ஆர்ச்சியையடுத்து வெளிவந்த வெரோனிகா மற்றும் ஜக்ஹெட் அந்த காமிக் புக்கில் வந்த கதாப்பாத்திரங்களின் பெயரைக் கொண்டுதான் அழைக்கப்பட்டன.

ஜூன் மாதம், 1993 ல், மாத்தியூ கிரே என்பவர் (அப்போது MITஇல் பணிபுரிந்தார்), Perlலை தழுவிய வேர்ல்ட் வைட் வெப் வாண்டரேரை தயாரித்தார். இது இது வாண்டேக்ஸ் (wandex) என்று அழைக்கப்பட்ட அட்டவணையை உருவாக்க, தயாரிக்கப்பட்ட முதல் வெப் ரோபோட் ஆகும்.வேர்ல்ட் வைட் வெப்பின் அளவை மத்திபிடுவதே இந்த வாண்டரேரின் குறிக்கோளாக 1995 ஆம் ஆண்டு வரை இருந்தது. அலைவெப் என்ற சர்ச் என்ஜின் 1993 ல் நவம்பர் மாதம், தோற்றுவிக்கப்பட்டது. அலைவெப் வெப் ரோபோட்டைஉபயோகிக்கவில்லை என்றாலும், தேடுதலை, ஒரு தனிப்பட்ட வடிவம்மைப்பைக் கொண்ட அட்டவணை கோப்பை மூலம் ஒவ்வரு இணையதள பக்கத்திலும் செய்தது.இந்த செயல் வெப் சயிட் நிர்வாகிகளினால் (website administrators) நடைபெற்றது. 

இணையதள பக்கங்களை கண்டுபிடிக்கவும் அதனின் அட்டவணையை உண்டாக்கவும் 1993, டிசம்பர் மாதம் கண்டுபிடிக்கப்பட்ட ஜம்ப்ஸ்டேஷன்)ஒரு வெப் ரோபோட்டை உபயோகப்படுத்தியது .அது மேலும், கேள்விக்களுக்கான பிரோக்ராமுகளுக்கான இண்டேர்பேசாக ஒரு வெப் பார்மையும்உபயோகப்படுத்தியது இந்த வெப் சர்ச் என்ஜினே, முதல் WWW மூல வளம்-கண்டுபிடிப்பு கருவியாக திகழ்ந்தது.இது ஊர்ந்து செல்லுதல், அட்டவணையிடுதல் மற்றும் தேடுதல் போன்ற மூன்று முக்கிய அம்சங்களைக்கொண்டு தனது செயல் திறனைக் காட்டியது. அது செயல் பட்ட தளம் மிகவும் குறைவான மூலதலத்தைக் கொண்டிருந்ததால், அதனால் அட்டவணையிடுதலையும் தேடுதலையும் சரிவர செய்ய இயலவில்லை. இதனால் இணையதள பக்கத்தில், ஊர்ந்து செல்லுதன் மூலம் (கிராலர்) உணர்ந்த தலைப்புகளை மட்டுமே கண்டுபிடிக்க முடிந்தது.

"முழுமையாக எழுத்துகளையும்" கிராலர்-அமைப்பு படி தேடி கண்டுபிடிக்க தலையாயப்பட்டவையில் ஒன்று வெப்கிராலர், இந்த சர்ச் என்ஜின் 1994 ஆம் வருடம் வெளிவந்தது. இது தனது முந்தாதையரைப் போல் அல்லாது எந்த இணையதள பக்கத்தில் இருக்கும் எந்த வார்த்தையையும் கண்டுபிடிக்க வல்லாண்மையைக் கொண்டிருந்தது. இதனை அடிப்படையாகக் கொண்டுதான் இன்று வெளி வரும் முக்கியமான சர்ச் என்ஜின்களும் செயல்படுகின்றன.இந்த இணையதளம் தான் முதல் முதலில் பொதுமக்கள் மத்தியில் பிரபலமானது. 1994 ல் லைகோஸ் என்ற சர்ச் என்கின் கார்நேஜீ மெல்லன் பல்கலைக்கழகத்தில் அறிமுகப்படுத்தப்பட்டது. இது ஒரு மாபெரும் வெற்றியானது.

இதற்கு பின்னர் ஏராளமான சர்ச் எஞ்சின்கள் அறிமுகப்படுத்தப்பட்டன. அவை ஒன்றுடன் ஒன்று முதல் இடத்திற்காக போட்டியும் போட்டுக்கொண்டன.அவற்றுள் சில, மகெல்லன், எக்ஸைட், இன்போசீக், இங்க்டோமி, நாதேர்ன் லாயிட்ஸ், மற்றும் ஆல்டாவிஸ்டா. மக்கள் மத்தியில் மிகவும் பிரபலாமகத் திகழ்ந்தது யாஹூ!. இந்த யாஹூ மக்களுக்கு தேவையான நிறைய தகவல்களைத் தந்தாலும் அது தன்னுள் இருக்கிற வெப் டயிரேக்டரியைகொண்டு தேடுதல் வேட்டையை செய்தது. இதனால் இணையதளத்தில் உள்ள அத்தனை பக்கங்களிலும் இருக்கிற அத்தனை வார்த்தைகளையும் தேட தேவை இல்லாமல் போனது.தகவல் தேடுபவர்கள் முக்கிய வார்த்தையைக் கொண்டு தேடாமல் இதன் டயிறேக்டரியிலே தேட இது வழி வகுத்திருந்தது.

1996 ல்,நெட்ஸ்கேப் தனது பிரத்தியேகமான சர்ச் என்ஜினை அறிமுகப்படுத்த நினைத்தது இதற்கு பெரும் மவுசு ஏற்பட்டதால், நெட்ஸ்கேப்புடன் சேர்ந்து செயல் பட முக்கிய ஐந்து சர்ச் என்ஜின்கள் தயாராயின. சுழல் சக்கர அமைப்பின் படி இந்த ஐந்து சர்ச் என்ஜின்களும் ஒருவருடம் நெட்ஸ்கேப் பக்கத்தில் செயல்படும் என்றும், இதற்காக வருடம் ஒன்றுக்கு ஒவ்வொரு சர்ச் எஞ்சினுக்கும் தனித்தனியே ஐந்து மில்லியன் டாலர்கள் தரப்படும் என்று ஒப்பந்தம் செய்யப்பட்டது.அந்த ஐந்து சர்ச் என்ஜின்களும், யாஹூ!, மகெல்லன், லைகோஸ், இன்போசீக்,எக்ஸைட் ஆகியவையாகும்.

இணையதளத்தில் முதலீடு செய்வதற்கு சர்ச் என்ஜின்கள் பெரும் ஈர்ப்பாக 1990 பின் வந்த நாட்களில் இருந்தன. பல நிறுவனங்களும் மார்க்கெட்டில் நுழையும் போதே பெரிய அளவில் தான் நுழைந்தன. அவற்றின் இனிசியல் பப்ளிக் ஆபெரிங் பெரிய அளவில் இருந்தது. சில நிறுவனகள் தங்கள் பொது சர்ச் என்ஜின்களை நிறுத்திவிட்டு தொழில்கள் சம்மந்தப்பட்ட சர்ச் என்ஜின்களை மட்டும் வாணிபம் செய்கின்றன.(எடுத்துக்காட்டு:நாதேர்ன் லாயிட்ஸ்)Many search engine companies were caught up in the dot-com bubble, a speculation-driven market boom that peaked in 1999 and ended in 2001.

2000 ஆம் ஆண்டில் கூகிள் சர்ச் என்ஜின் மிக முக்கிய என்ஜினாக உருவம் பெற்றது.பேஜ்ரேங்க் என்ற கண்டுபிடிப்பின் மூலம் இது தேடுதல் வேட்டைகளுக்கு நிறைவான முடிவுகளைத் தந்தன. இந்தஐடரேடிவ் அல்காரிதம் இணையதளப் பக்கங்களின் எங்கள் மற்றும் மற்ற இணையதள பக்கங்களின் பேஜ்ரேங்க் முறைப்படி, அந்த பக்கங்களுக்கு எடுத்து செல்லும் லிங்குகளைக்கொண்டும் அலது நல்ல பக்கங்களுக்கு எந்த லிங்கு எடுத்து செல்லும் என்ற யூகத்தைக்கொண்டும் தேடுதல் செய்தது.கூகிள் அதன் சர்ச் எஞ்சினுக்காக ஒரு மிநிமல் இண்டேர்பேசையும் ஆதரித்தது.இதற்கு மாறாக கூகிளின் போட்டியாளர்கள் சர்ச் என்ஜின்களை ஒரு வெப் போர்டலுக்குள் வடிவமைத்து வெளியிட்டனர்.

2000 ஆண்டுக்குள் யாஹூ இங்க்டோமி சர்ச் என்ஜினை அடித்தளமாகக் கொண்டு தேடுதல் சேவைகளை மேற்கொண்டது.யாஹூ! 2002 ஆண்டில் இங்க்டோமியையும்,2003 ல்ஓவர்டுர்மற்றும் ஆல்டாவிச்டாவையும்) வாங்கியது. ஓவர்டுர்(ஆல்திவெப்பை சொந்தமாகக் கொண்டிருந்தது.2004 ஆம் ஆண்டு வரை யாஹூ, கூகிளின் சேவையை நாடி இருந்தது.எபின்னர் அது தன சொந்த சர்ச் என்ஜினை பல இணைந்த டெக்னாலஜிகளை வாங்கியதன் மூலம் அறிமுகப்படுத்தியது.

மைகிரோசாப்ட் இங்க்டோமியில் இருந்து பெற்ற தேடுதல் முடிவுகளைக்கொண்டு, 1998 ல், முதல் முதலில் MSN சர்ச் அறிமுகப்படுத்தியது (இதே சர்ச் என்ஜின் லைவ் சர்ச்என்ற புதுப்பெயருடனும் வெளிவந்தது)1999- ஆண்டின் முதல் பகுதியில் இந்த சயிட் லுக்ஸ்மார்ட் இலிருந்து எடுத்த பட்டியல்களை இங்க்டோமியில்ருந்த முடிவுகளுடன் இணைத்து வெளியிட்டது. 1999 ல் ஒரு சிறு காலத்திற்கு ஆல்டாவிஸ்டா முடிவுகளும் உபயோகிக்கப்பட்டன.2004 ல் மைகிரோசாப்ட் ஒரு புது முயற்ச்சியை மேற்கொண்டது.அது,msnபோட் என்ற தனது சொந்த வெப் கிராலரை கொண்டு சர்ச் டெக்னாலஜியை உருவகம் செய்தது.

2007 ஆம் ஆண்டின் இறுதியில் கூகிள் உலகிலேயே மிகவும் பிரபலமான ஒரு சர்ச் என்ஜினாக அறிவிக்கப்பட்டது. பல நாடுகளின் பிரத்தியேகமான தேவைகளுக்காக வெளிவந்த பல சர்ச் எஞ்சின்கள் இப்பொழுது உலகமெங்கும் மிகவும், முக்கியமானவையாகக் கருதப்படுகின்றன. எடுத்துக்காட்டுக்கு;பைடு,சீன மக்கள் குடியரசில் மிகவும் பிரபலமான ஒரு சர்ச் என்ஜினாகும்.

ஒரு சர்ச் என்ஜின் கீழ் கூறப்பட்டுள்ள வரிசை முறைப்படி செயல்படுகிறது 

பல இணையதள பக்கங்களில் உள்ள தகவல்களை தன்னுள் சேர்த்துவைத்துக் கொள்வதன் மூலம் சர்ச் எஞ்சின்கள் வேலை செய்கின்றன. இந்த தகவல்களை அவை www விலிருந்து நேரடியாக பெற்றுக்கொள்கின்றன.இந்த இணையதளப் பக்கங்கள் வெப் கிராலர் மூலமாக (சில சமயங்களில் ச்பயிடர் என்று அழைக்கப்படுகிறது(சிலந்தி)) தகவல்களை பெற்றுக்கொள்கிறது. இது ஒரு லிங்கை பார்த்தவுடன் தானாகவே இயங்கி அதனை பின் தொடர்ந்து தகவளிப்பேரும் ஒரு வெப் பிரவுசர் ஆகும்.தேவை இல்லாதனவற்றை robots.txt மூலம் நீக்கிகொள்ளலாம் . பின்னர், அட்டவணையாக மாற்ற, ஒவ்வொரு பக்கத்திலும் இருக்கும் தகவல்கள் அலசப் படுகின்றன.(எடுத்துக்காட்டுக்கு: தலைப்புகள் மற்றும் சிறப்பு பகுதிகளிலிருந்து (meta tags) சொற்கள் அட்டவணையிட எடுக்கப்படுகின்றன.பின்னர் வரும் கேள்விகளுக்காக தகவல்கள் இன்டெக்ஸ் டேடா பேசுகளில் சேகரிக்கப்படுகின்றன.கூகிள் போன்ற சில சர்ச் எஞ்சின்கள் கஷே (cache) என்னும் ஒன்றில் தனது மூல பக்கங்களை சேகரித்துக் கொள்கின்றன. இது முழுமையான மூல பக்கமாக இருக்கலாம அல்லது மூலப் பக்கத்தின் ஒரு பகுதியாகவும் இருக்கலாம். ஆனால் ஆல்டாவிஸ்டா போன்ற சர்ச் எஞ்சின்கள் ஒவ்வொரு ஒ\பக்கத்தில் இருக்கும் ஒவ்வொரு வார்த்தையையும் சேகரித்துக் கொள்கின்றன.இந்த கஷே பக்கம் எப்பொழுதும் உண்மையான தேடுதலுக்குரிய டெக்ஸ்டை அட்டவநியிட்டு வைத்துக்கொள்கிறது. இதனால் தற்போது உபயோகிக்கும் பக்கத்தில் எதாவுது அப்டேட் நடந்து அந்த பக்கத்தில் தேடுகின்ற சொற்றொடர்கள் இல்லாமல் போகிறது.இதனை எளிமையான லிங்க்ரோட் பிரச்சனை என்று அழைக்கலாம், கூகிள் இதனை சரியாகக் கையாள்வதன் மூலம் அதன் உபயோகத்தைஅதிகரிக்கிறது, இந்த தேடுதலுக்குரிய சொற்றொடர்கள் திரும்பப் பெறுகின்ற வெப் பேசில் இருக்கும் என்பது உபயோகிப்பவரின் எதிர்பார்ப்பு குறைவான ஆச்சர்யத்தின் கோட்பாடை இது ஆதரிக்கிறது ஏனென்றால் உபயோகிப்பவர் தேடுகின்ற சொற்றொடர்கள் திரும்பவும் பெற்ற பக்கங்களில் இருக்கும் என்று பொதுவாக எதிர்பார்ப்பர்.பொருத்தமான தேடலின் அதிகரிப்பு இந்த கஷே பக்கங்களின் உபயோகத்தை இன்னும் பெரிது படுத்திக் காட்டியுள்ளது. இது வேறு எங்குமே கிடைக்காத தகவலையும் கூடாக எளிதாகத் தருகிறது.

ஒருவர் ஒருகேள்வியை சர்ச் என்ஜின் குள் புகுத்தும் போது (முக்கிய வார்த்தைகளை), அந்த என்ஜின் இண்டேக்சை பரிசோதனை செய்கிறது மற்றும் மிகப்பொருத்தமான வெப் பேஜ்களின் பட்டியலையும் தருகிறது.இது பொதுவாக ஒரு சுருக்கமான விளக்கத்துடன் கோப்பையின் தலைப்புடன், சில சமயங்களில் கோப்பைக்குள் இருக்கும் சிறு சிறு பகுதிகளுடன் காட்டப்படுகிறது.பெரும்பாலான சர்ச் எஞ்சின்கள்பூலியன் ஆபரேட்டர்களை ஆதரிக்கின்றன. AND, OR மற்றும் NOT என்ற சொற்களை உபயோகிக்கும் போது தேடுதல் கேள்வி இன்னும் சீராகிறது.சில சர்ச் எஞ்சின்கள் அருகாமைத் தேடலுக்கு வழி வகுத்துத் தருகின்றன. இது முக்கிய வார்த்தைகளுக்கு மத்தியில் இருக்கும் இடைவெளியை நிர்ணயம் செய்ய உதவுகிறது.

ஒரு சர்ச் எஞ்சினின் உபயோகம் அது தரும் பொருத்தமான முடிவு குழுவைப் பொறுத்தே நிர்ணயம் செய்யப்படுத்தப் படுகிறது.ஒரு சொல் அல்லது சொல் தொடரை கொண்டு ஆயிரத்துக்கும் மேற்பட்ட இணைய தளப்பக்கங்கள் இருந்தாலும் சில பக்கங்களில் அந்த சொற்கள் மற்றவைகளைக்காட்டிலும் மிக பொருத்தமாக இருக்கக் கூடும்.பெரும்பாலான சர்ச் எஞ்சின்கள் சிறப்பான முடிவுகளைப்பெற முதலில் இந்த முடிவுகளை வரிசைப் படுத்துகின்றன.அந்த வரிசையில் முடிவுகள் காட்டப்படிகின்றது என்பதையும் அது மிகப்பொருத்தமான முடிவு என்பதையும் இந்த சர்ச் எஞ்சிங்கலேயே முடிவு செய்கின்றன.இந்த வரிசைகள் ஒவ்வொரு சர்ச் எஞ்சினுக்கும் மாறும்.இந்த முறையும் காலத்துக்கு ஏற்றவாறு மாறுகின்றது. புதிதாக வரும் முறைகள் கையாளப்படுகின்றன.

பெரும்பாலான சர்ச் எஞ்சின்கள் வாணிக நோக்குடன் செயல்படுவதால் அவை விளம்பரம் செய்யும் வருமானம் கொண்டு நிலைக்கின்றன. சில சர்ச் எஞ்சின்கள் விளம்பரதாரர்களிடமிருந்து பணம் வாங்கிக்கொண்டு பட்டியல்களை வரிசைப்படுத்துகின்றன. இப்படி செயல் படாத சர்ச் எஞ்சின்கள் தேடுதலுக்கு தொடர்புடைய விளம்பரங்கள் மூலம் வருமானம் பெறுகின்றன.இந்த விளம்பரங்கள் வழக்கமான தேடுதல் முடிவுகளோடு காட்டப்படுகின்றன.இந்த விளம்பரத்தில் எவராவது கிளிக் செய்யும் ஒவ்வொரு முறைக்கும் சர்ச் எஞ்சின்கள் பணம் சம்பாதிக்கின்றன.

2008 ஆம் ஆண்டில் இந்த வெப் சர்ச் போர்டல் தொழிலில் வருமானம் 13.4 சதவிகிதம் அதிகரிக்கும் என்று எதிர்பார்க்கப்பட்டுள்ளது. பரோட்பேண்ட் தொடர்புகள் மூலம் இது 15.1 சதவிகிதம் கூட உயரலாம்.2008 இலிருந்து 2012 வரை தொழில் வருமானம் 56 சதவிகிதம் அதிகரிக்கும் என்று கணக்கிடப்பட்டுள்ளது. இந்து இணையதளத்தின் ஊடுருவல் அமெரிக்க வீடுகளில் இன்னும் திகட்டலை ஏற்படுத்தவில்லை என்பதை நம்மால் உணர முடிகிறது.பரோட்பேண்ட் சேவைகள் மூலம் வீடுகளில் இணையதளத்தை உபயோகிக்கும் மக்களின் எண்ணிக்கை அதிகரித்துள்ளது. இது 2012 ல் 118.7 மில்லியனாகும் என்றும் எதிர்பார்க்கப்படுகிறது. இது பைபர் ஆப்டிக் மற்றும் ஹை ஸ்பீட் கபெல்கள் மூலம் சாத்தியமாகிறது.

இந்த குறிப்புகள் மேலுள்ள வாக்கியங்களின் ஆதரவுக்காக தரப்பட்டுள்ளது.சில உண்மைகள் சில நிறுவங்களின் சொத்து ரகசியங்கள் சம்பந்தப்பட்டு இருப்பதால் இதற்கு எழுத்து வடிவில் எந்த ஆதாரமும் இல்லை. பொதுவாக பரவி இருக்கும் செய்திகளை உண்மை என்று கருதக்கூடும் இடம் இது.
! ("100-kb limit"): Max Page-size (28-Apr-2006).




</doc>
<doc id="64019" url="https://ta.wikipedia.org/wiki?curid=64019" title="ரோனி கோல்மன்">
ரோனி கோல்மன்

ரொனால்ட் டீன் கோல்மன் "(Ronald Dean Coleman)" மே 13, 1964இல் ஐக்கிய அமெரிக்காவில் பிறந்தார். இவர் உடல் கட்டுதல் உலகின் உயரிய விருதான திரு. ஒலிம்பியா பட்டத்தை தொடர்ந்து எட்டு முறை வென்று சாதனை படைத்தார். இவருக்கு முன்பு லீ கேனி திரு. ஒலிம்பியா பட்டத்தை எட்டு முறை வென்று இருந்தார் என்பது குறிப்பிடத்தக்கது.

காவல் துறை அதிகாரியான இவர் தன்னுடைய கடும் உடற்பயிற்சி மற்றும் உணவு திட்டங்களால் இந்த சாதனைகளை செய்தார்.


</doc>
<doc id="64021" url="https://ta.wikipedia.org/wiki?curid=64021" title="இந்திய தொழில்நுட்பக் கழகம் புவனேசுவர்">
இந்திய தொழில்நுட்பக் கழகம் புவனேசுவர்

இந்திய தொழில்நுட்பக் கழகம் புவனேசுவர் (இ.தொ.க. புவனேசுவர்,"Indian Institute of Technology, Bhubaneswar, IITBN") இந்திய மாநிலம் ஒரிசாவின் தலைநகர் புவனேசுவரில் அமைக்கப்பட்டுள்ள சிறப்பு பொறியியல் மற்றும் தொழில்நுட்ப கல்லூரியாகும். இந்திய அரசின் மனிதவள அமைச்சினால் 2008ஆம் ஆண்டு புதிதாக அமைக்கப்பட்ட ஆறு இ.தொ.கழகங்களில் ஒன்றாகும். 2008-2009 கல்வியாண்டு கல்விதிட்டங்கள் இப்புதிய கழகத்தினை வளர்த்தெடுக்கும் வழிகாட்டியாக செயல்படும் இ.தொ.க கரக்பூர் வளாகத்தில் 23 ஜூலை 2008 அன்று துவங்கின. 
முதலாம் கல்வியாண்டில் இ.தொ.க கரக்பூர் வளாகத்தில் இயங்கிய இக்கழகம் இரண்டாம் ஆண்டில் (2009-2010) புவனேசுவரில் உள்ள இ.தொ.க கரக்பூரின் விரிவாக்க கிளையின் மேம்படுத்திய வளாகத்தில் இயங்குகிறது. நிரந்தர அமைவிடம் புவனேசுவரிலிருந்து 25 கி.மீ தொலைவில் உள்ள அர்குல் எனும் இடத்தில் அமையும். இதற்காக மாநில அரசு 935 ஏக்கர் நிலத்தை வழங்கியுள்ளது..இந்தக் கழக அமைவிடத்தின் சுற்றுப்புறத்தில் புகழ்வாய்ந்த கல்வி நிறுவனங்களும் தகவல் தொழில்நுட்ப வளாகங்களும் அமைந்துள்ளன..
ஒரிசா அரசு தேசிய நெடுஞ்சாலை 5 இலிருந்து ஓர் நான்கு வழிப்பாதையை இ.தொ.க வளாகத்திற்கு கட்டமைக்கிறது. கோர்டா தொடர்வண்டி நிலையம் 4 கி.மீ தொலைவில் உள்ளது. பிஜூ பட்நாயக் விமானநிலையம் 25 கி.மீ தொலைவில் உள்ளது. புதிதாக அமையவிருக்கும் பன்னாட்டு விமானதாவளம் 12 கி.மீ தொலைவில் இன்னும் அருகாமையில் அமையும். 
இ.தொக புவனேசுவரில் துறைகளாக இல்லாது முழுமையான பல்துறை ஆய்வுகள் மேற்கொள்ளுமாறு பள்ளிகளாக அமைக்கப்படும். உடனடியாக நிறுவப்படும் மூன்று பள்ளிகள்:
ஒரிசாவின் கனிம வளங்களை முழுமையும் பயன்படுத்த இப்பள்ளி ஏற்படுத்தப்பட்டுள்ளது. 
பெருங்கடல் சார்ந்த அறிவியல், சூழலியல் மற்றும் பேரழிவு மேலாண்மை பற்றிய கல்வியும் ஆய்வுகளையும் இப்பள்ளி மேற்கொள்ளும்.
இவை இ.தொ.க புவனேசுவரின் முதன்மை ஆய்வு களங்களாகும்.
கீழுள்ளவை படிப்படியாக நிறுவப்படும்.
இயற்பியல்,வேதியியல் மற்றும் உயிரி அறிவியல் கல்வியில் பாடதிட்டங்களை வகுத்து செயலாற்றும்.

கட்டிடங்கள்,வடிவமைப்பு,கட்டிடப் பொருளகள் ஆகியன இப்பள்ளியின் முதன்மை பொறுப்புகளாகும். 
தனது முதலாண்டில்,2008-2009, மூன்று பட்டப்படிப்பு திட்டங்களை வழங்குகிறது:

இ.தொ.க நுழைவுத்தேர்வு ஒவ்வொரு ஆண்டும் அனைத்து இ.தொ.கவிற்கும் பொதுவாக ஒருங்கிணைந்து நடத்தப்படுகிறது. மிகவும் கடினமானதும் போட்டி மிகுந்ததுமான இத்தேர்வின் அடிப்படையில் பொறியியல் பட்டப்படிப்பு திட்டங்களுக்கு மாணவர்கள் தேர்ந்தெடுக்கப்படுகிறார்கள்.
2009ஆம் ஆண்டு முதல் இரண்டு பட்டமேற்படிப்பு திட்டங்கள் நடத்தப்படுகின்றன.

முனைவர் பாடதிட்டங்களுக்கும் 2009ஆம் ஆண்டு முதல் மாணவர்கள் சேர்க்கப்படுகிறார்கள்.

வரும் ஆண்டுகளில் மேலும் கூடுதல் கல்வித்திட்டங்களும் ஆய்வு திட்டங்களும் மற்ற இ.தொ.கழகங்களைப் போன்றே வகுக்கப்படும்.




</doc>
<doc id="64025" url="https://ta.wikipedia.org/wiki?curid=64025" title="ஒய்-ஃபை">
ஒய்-ஃபை

ஒய்-பை தமிழ்:அருகலை (Wi-Fi) என்பது கம்பியில்லாத் தொடர்பு வசதி கொண்ட கருவியின் வணிக்குறியீடு. இது குறிப்பாக உள்ளிடத்திற்கான கம்பியில்லா மின்காந்தத் தொடர்பு வலைக்கான IEEE 802.11 என்னும் சீர்தர அடிப்படையில் இயங்கும் கருவிகளுக்காக, ஒய்-பை அலயன்சு ( Wi-Fi Alliance ) என்னும் நிறுவனம் வழங்கும் சான்றிதழும் அதற்கான வணிகக் குறியீடும் ஆகும். IEEE 802.11 என்னும் சீர்தரத்திற்கு இணங்க செயற்படும் எல்லாக் கருவிகளும் ஒய்-ஃவை சான்றிதழ் பெற்றதல்ல. அதாவது ஒய்-ஃபை இலச்சினை இல்லாவிடில் அவை IEEE 802.11 சீர்தரத்துடன் இயங்காதவை என்று பொருளல்ல. 

மிகப்பெரும்பாலான கணினிகளும், கணிவிளையாட்டுப் பெட்டிகளும், மடிக்கணினிகளும்,
அச்சியந்திரங்களும், பல்வேறு கணித்துணைக் கருவிகளும் ஒய்-ஃபை திறங்கள் கொண்டவை. 

ஒய்-பை (Wi-Fi) என்னும் குறியீடு முதன்முதலாக ஆகத்து மாதம் 1999 ஆம் ஆண்டில் இருந்து வணிக நோக்கில் பயன்பாட்டில் வழங்கி வருகின்றது

WI-FI பொருத்தப்பட்ட கருவிகள் , கணினிகளைப் பயன்படுத்தி இணையத்தை பெற்றுக்கொள்ளலாம் . ஆனால் அந்த அணுக்கம் ஒய்-பை எல்லைக்குள்ளே தான் சாத்தியமாகும் . ஒன்று அல்லது அதற்கு மேற்ப்பட்ட அணுக்கப் புள்ளிகளைத் துழவு எல்லையை வெம்புள்ளிகள் (hotspot) என்று சொல்லலாம் . இதன் பரப்பளவு ஒரு சிறிய அறையில் இருந்து சில சதுர மைல்கள் வரை இருக்கும் . இந்த துழவு எல்லையின் பரப்பானது எத்தனை அணுக்கப் புள்ளிகளைக் கொண்டது என்பதைப் பொறுத்தும் , அவை எவ்வாறு மேற்பொருந்துகிறது என்பதைப் பொறுத்தும் பரந்து விரிந்து செயல்படும் .


</doc>
<doc id="64035" url="https://ta.wikipedia.org/wiki?curid=64035" title="ஐஇஇஇ 802.11">
ஐஇஇஇ 802.11

IEEE 802.11 என்பது IEEE (Institute of Electrical and Electronics Engineers) நிறுவனத்தின் சீர்தர அறுதியிடல் குழுவினரால் (IEEE 802 குழு) வரையறுக்கப்பட்ட "கம்பியில்லா உள்ளிடத் தொடர்பு வலைப்" (wireless local area network (WLAN))பயன்பாட்டு முறை ஆகும். இதனை WLAN (க.உ.தொ.வ அல்லது கஉதொவ) என்று அழைப்பர். இதில் பயன்படும் மின்காந்த அலைகளின் அதிர்வெண்கள் 2.4, 3.6, 5 GHz (கிகா எர்ட்ஃசு) பட்டைகளைச் சேர்ந்தவை. 



</doc>
<doc id="64039" url="https://ta.wikipedia.org/wiki?curid=64039" title="மின்புல விளைவுத் திரிதடையம்">
மின்புல விளைவுத் திரிதடையம்

மின்புல விளைவுத் திரிதடையம் ( Field Effect Transistor) அல்லது மிவிதி ( FET) என்பது ஒருதுருவ (unipolar) திரிதடவியம். இதனை 1925 ஆம் ஆண்டு சுலயுஸ் எட்கர் லிலிஎன்பெல்ட் என்பவர் முதலில் கண்டறிந்தவர். பின்னர் 1934 இல் ஒஸ்கார் ஹெயில் என்பவர் கண்டறிந்தவர் , ஆனால் அதுவரை நடைமுறையில் எந்தக்கருவியும் உருவாக்க படவில்லை.



</doc>
<doc id="64044" url="https://ta.wikipedia.org/wiki?curid=64044" title="கட்டுப்பாட்டு சிக்கல்தன்மை">
கட்டுப்பாட்டு சிக்கல்தன்மை

கட்டுப்பாட்டு சிக்கல்தன்மை என்பது ஒரு மென்பொருள் அளவீடு. இது ஒரு நிரலின் சிக்கல்தன்மையை அளக்கப் பயன்படுகிறது. இது ஒரு நிரல் எடுக்ககூடிய தனித்தனியான வழிகளை நேரடியாக அளக்கிறது.


</doc>
<doc id="64052" url="https://ta.wikipedia.org/wiki?curid=64052" title="மாழை-ஆக்சைடு-குறைக்கடத்தி புலவிளைவுத் திரிதடையம்">
மாழை-ஆக்சைடு-குறைக்கடத்தி புலவிளைவுத் திரிதடையம்

மாழை-ஆக்ஸைடு-குறைக்கடத்தி புலவிளைவுத் திரிதடையம் ( metal–oxide–semiconductor field-effect transistor) அல்லது மா.ஆ.கு.புவிதி ( MOSFET) என்பது மின்னலைகளின் அழுத்தத்தை கூட்டுவதற்காக பயன்படும் ஒரு கருவி . இதனை 1925 ஆம் ஆண்டு சுலயுஸ் எட்கர் லிலிஎன்பெல்ட் என்பவர் முதலில் இதனை எடுத்துரைத்தார்.



</doc>
<doc id="64056" url="https://ta.wikipedia.org/wiki?curid=64056" title="பண்புப்பெயர்ப்பி">
பண்புப்பெயர்ப்பி

பண்புப்பெயர்ப்பி ( Transducer) என்பது ஒரு சக்தி அல்லது பௌதிக பண்பை மற்றொரு பண்பாக மாற்றும் கருவி . 
இதில் மூன்று வகைகள் உண்டு. அவை 

அ. உணரி ( Sensor) வகைகள் - இவை ஒரு பௌதிக பண்பை உணர்ந்து வேறு ஒரு பண்பாக தருபவை . உணர்ந்து சொல்வதால் உணரி என்றானது . இவை பொதுவாக எண்ம அலைகளாகவும் ( Digital Signal), மின் அலைகளாகவும் வெளித்தருபவை ( எ - கா : வேகமானி ( Tachometer) ). 

ஆ. இயக்கி ( Actuator) வகைகள் .

இ. இரண்டும் செர்ந்த வகைகள் .

அ. பிஎச் துளை ( pH probe)
ஆ.மின்னழுத்திய எரி கலம் ( Electro - Galvanic Fuel Cell )

அ. அலைக்கம்பம் ( Antenna) - மின்காந்த அலைகளை மின்சாரமாக , மின்சாரத்தை மின்காந்த அலைகளாக ஆகிய இருவிதமாக மாற்றும் கருவி
ஆ. ஒளியுணரி ( Photodetector)
இ. அறை விளைவு உணரி ( Hall Effect Sensor)
ஈ. காந்தப்புனல் ( Magnetic Catridge )
உ. தலைனாடா ( Tape Head )
ஊ. உடனொளிர்வு விளக்கு ( Flourescent Light or Light Bulb )
எ. காத்தோட் கதிர்க் குழாய் ( Cathode Ray Tube or CRT )

அ.வளி உலவு உணரி ( Air Flow Sensor)
ஆ. மின்மானி ( Galvanometer)
இ. நிலைமானி ( Potentiometer )
ஈ. மின்புலப் பன்னுருக்கள் ( Electroactive Polymers) - மின்புலத்தில் பல உருவங்களாக மாறும் தன்மை உடையன.
உ. அதிர்வினை மின்னியக்கி ( Vibration Powdered Generator) - அதிர்வினால் ஒரு இயக்கத்தை மின்சாரமாக மாற்றக்கூடிய கருவி .
ஊ. விசைப்புலம் ( Load cell)
எ. முடுக்கமானி ( Accelerometer )
ஏ. சரமானி ( String Potentiometer )

அ.வெம்மிணை ( Thermocouple)


</doc>
<doc id="64059" url="https://ta.wikipedia.org/wiki?curid=64059" title="ஆட்டோகேட்">
ஆட்டோகேட்

ஆட்டோகேட் என்பது (கணினி உதவிபெற்ற வடிவமைப்பு அல்லது கணினி உதவிபெற்ற திட்டக்குறிப்பு) 2D மற்றும் 3D வடிவமைப்பு மற்றும் திட்டக்குறிப்புக்கான மென்பொருள் பயன்பாடான CAD ஆகும், ஆட்டோடெஸ்க், இன்க்.கால் இந்த மென்பொருள் உருவாக்கப்பட்டு விற்கப்பட்டது, தொடக்கத்தில் இது 1982 இன் பிற்பகுதியில் வெளியிடப்பட்டது, தனியாளர் கணினிகள் மற்றும் குறிப்பிடத்தக்க வகையில் IBM PCயில் இயங்கும் முதல் CAD நிரல்களில் ஒன்றாக ஆட்டோகேட் இருந்தது. அந்த சமயத்தில் பெரும்பாலான CAD மென்பொருளானது, மெயின்ஃபிரேம் கணினிகள் அல்லது சிறு-கணினிகளில் இணைக்கப்பட்டு கிராபிக்ஸ் டெர்மினல்களில் இயங்கியது.

இதன் முந்தைய வெளியீடுகளில், அதிக சிக்கலான பொருள்களுக்கான அடித்தளமாக, கோடுகள், பல்கோடுகள், வட்டங்கள், வளைவுகள், மற்றும் எழுத்து வடிவம் போன்ற மிகப்பழமையான உள்பொருள்களை ஆட்டோகேட் பயன்படுத்தியது. 1990 களின் மத்தியில் இருந்து, ஆட்டோகேட் அதன் C++ API வழியாக வழக்கமான பொருள்களுக்கு ஆதரவளித்தது. நவீன ஆட்டோகேடானது, அடிப்படை திடமான மாதிரியமைத்தல் மற்றும் 3D கருவிகளின் முழு வரிசையையும் உள்ளடக்கியிருந்தது. ஆட்டோகேட் 2007 வெளியீடானது, விருத்திசெய்யப்பட்ட 3D மாதிரியமைத்தல் செயல்கூறுடன் வந்தது, இது 3Dயில் பணிபுரியும் போது மேம்படுத்தப்பட்ட வழிநடத்தலைக் கொண்டிருந்தது. மேலும், 3D உருமாதிரிகளைத் திருத்தியமைக்க எளிதாகவும் இது அமைந்தது. மீள்தருமையில் மெண்டல் ரே எஞ்ஜின் உள்ளடக்கப்பட்டிருந்தது, இதன் மூலம் இப்போது தரமான மீள்தருகைகளை உருவாக்க ஏதுவாகிறது. ஆட்டோகேட் 2010 இல், துணைமாறி செயல்கூறு மற்றும் மெஷ் மாதிரியமைத்தல் ஆகியவை அறிமுகப்படுத்தப்பட்டது.

விருப்பமைவாக்கம் மற்றும் தானியக்கத்திற்கான பல பயன்பாடு நிரலாக்க இடைமுகங்களை (APIகள்) ஆட்டோகேட் ஆதரிக்கிறது. ஆட்டோLISP, விசுவல் LISP, VBA, .NET மற்றும் ஆப்ஜெக்ட்ARX ஆகியவற்றை இது உள்ளடக்கியுள்ளது. ஆப்ஜெக்ட்ARX என்பது C++ கிளாஸ் லைப்ரரி ஆகும், குறிப்பிட்ட துறைகளுக்கு தயாரிப்புகளை விரிவுபடுத்தும் ஆட்டோகேட் செயல்கூறுக்கான அடிப்படையாக ஆட்டோகேட் ஆர்கிடெக்சர், ஆட்டோகேட் எலெக்ட்ரிகல், ஆட்டோகேட் சிவில் 3D, அல்லது மூன்றாம் தரப்பு ஆட்டோகேட்-சார்ந்த பயன்பாடுகள் போன்ற தயாரிப்புகளை உருவாக்குவதற்கு இது செயல்படுகிறது.

ஆட்டோகேட், தற்போது மைக்ரோசாப்ட் விண்டோஸ் டெஸ்க்டாப் இயக்க அமைப்புகளில் தனித்து இயங்குகின்றன. 32-பிட் மற்றும் உள்ளார்ந்த 64-பிட் பதிப்புகளில் இது கிடைக்கப்பெறுகிறது. யுனிக்ஸ் மற்றும் மேக் OSக்கான பதிப்புகள் 1980கள் மற்றும் 1990களில் வெளியிடப்பட்டன, ஆனால் இவை பின்னர் கைவிடப்பட்டன. ஆட்டோகேடானது, VMவேர் வொர்க்ஸ்டேசன் அல்லது வைன் போன்ற ஒரு எமுலேட்டர் அல்லது ஒத்தியல்பு படலத்தில் இயங்கக்கூடியதாகும், எனினும், முக்கியமாக 3D பொருள்கள் அல்லது பெரிய வரைபடத்துடன் பணியாற்றும் போது அடிக்கடி பல்வேறு செயல்திறன் பிரச்சினைகள் எழுகின்றன.

ஆங்கிலம், ஜெர்மன், பிரஞ்சு, இத்தாலியன், ஸ்பானிஷ், ஜேப்பனிஷ், எளிதாக்கப்பட்ட சைனிஷ், மரபுவழி சைனிஷ், ரஷ்யன், செக், பூலிஷ், ஹங்கேரியன், பிரேசிலியன் போர்த்துகீஸ், தானிஷ், டச், ஸ்வீடிஷ், பின்னிஷ், நார்வெஜியன் மற்றும் வியட்நாம்ஸுக்காக ஆட்டோகேட் மற்றும் ஆட்டோகேட் LT ஆகியவை கிடைக்கக்கூடியதாக இருக்கிறது. தயாரிப்பின் முழுமையான மொழிபெயர்ப்பில் இருந்து பகுதிப்பரவலின் விரிவாக்கம் ஆவணங்களில் மட்டுமே மாறுபடுகிறது. மென்பொருள் பகுதிபரவலின் ஒரு பகுதியாக, ஆட்டோகேடின் ஆணை வரிசையும் பகுதிபரவலாக்கப்படுகிறது.

ஆட்டோகேட் LT என்பது ஆட்டோகேட்டின் அதிகமாக வரம்பிற்குட்படுத்தப்பட்ட ஆற்றல்களுடனான ஒரு பதிப்பாகும். இதன் விலை மிகவும் குறைவானதாகும் ( முழுமையான ஆட்டோகேட்டுக்கான மதிப்பான சுமார் US$4,000 ஐ ஒப்பிடும் போது இதன் விலை தோராயமாக US$1200 ஆகும்). கூடுதலாக இது ஆட்டோடெஸ்க் மூலம் நேரடியாக விற்கப்படுகிறது, மேலும் இது கணினியகங்களிலும் வாங்குவதற்கு கிடைக்கக்கூடியதாக உள்ளது, ஆனால் ஆட்டோகேடின் முழுப் பதிப்பை அதிகாரப்பூர்வ ஆட்டோடெஸ்க் வாணிகரிடம் இருந்து மட்டுமே வாங்க முடியும். இது முன்னேற்றப்பட்டுவிட்டது, அதனால் அந்த விலைத்தரத்துடன் போட்டியிடுவதற்கு ஆரம்ப-நிலை கேட் தொகுப்பை ஆட்டோடெஸ்க் கொண்டுள்ளது. 2D செயல்கூறு தேவைப்படுவருக்கு மட்டுமே CAD தொகுப்பாக ஆட்டோகேட் LT சந்தையிடப்படுகிறது.

ஆட்டோகேடின் முழுப்பதிப்பை ஒப்பிடும்போது, ஆட்டோகேட் LT இல் பல்வேறு சிறப்பம்சங்கள் குறைவாகவே உள்ளது: மிகவும் குறிப்பிடும்படியாக, இதில் 3D மாதிரியமைத்தல் திறமைப்பாடுகள் இல்லை (எனினும், பிற CAD தொகுப்புகளில் உருவாக்கப்பட்ட 3D உருமாதிரிகளைப் பார்ப்பதற்காக பல்வேறு 3D காணும் வினைகளை இது கொண்டிருக்கிறது) மற்றும் பெரும்பாலான மூன்றாம் நிலை நிரல்களுக்கு ஆதரவளித்தாலும் ஆட்டோLISP நிரல்களுக்கு இடமளிப்பதில்லை, இது போன்று ஏதேனும் ஒரு நிரலாக்க இடைமுகங்களின் பயன்பாடைத் தடைசெய்கிறது. மேலும், த ஆட்டோடெஸ்க் ராஸ்டர் டிசைன் 2010 ஆப்ஜெக்ட் எனபிலரை ஆட்டோகேட்டின் LT பதிப்பில் நிறுவமுடியாது, எனவே ECW அல்லது SID போன்ற உருவப் படிமங்களை ஆட்டோகேட்டின் இந்த பதிப்பில் காண இயலாது. இந்த மாறுபாடுகளின் முழுப் பட்டியலானது, ஆட்டோடெஸ்க் வலைதளத்தில் இருக்கிறது. ஆட்டோகேட் LT யானது, ஆட்டோகேட்டின் குறியீடுஅடிப்படையில் இருந்து எடுக்கப்பட்டு தோற்றுவிக்கப்பட்டது, மேலும் இதன் கணிசமான பகுதிகள் வெளிப்படுத்தப்பட்டது, இது ஆட்டோகேட் மற்றும் ஆட்டோகேட் LT இரண்டும் சமகாலத்தில் உருவாவதற்கு இடமளித்தது.

ஆட்டோகேட், மாணவர்கள் மற்றும் ஆசிரியர்களின் தகுதிப்படி வணிகரீதியான விற்பனை விலையின் மேல் மிகவும் முக்கியமான தள்ளுபடியுடன் உரிமப்படுத்தப்படுகிறது, இதில் 14 மாதம் மற்றும் நிலையான உரிமம் இரண்டும் கிடைக்கக்கூடியதாக உள்ளது. ஆட்டோகேடின் மாணவர் பதிப்பானது செயல்கூறுகளில் ஒரே ஒரு விதிவிலக்குடன் முழுமையான வணிகப்பதிப்பை ஒத்துள்ளது: மாணவர் பதிப்பு மூலம் உருவாக்கப்படும் அல்லது திருத்தப்படும் DWG கோப்புகளானது உள்ளமை பிட்-பிளாக் வரிசையைக் கொண்டுள்ளது ("கல்வி பிளாக்"). ஆட்டோகேடின் (வணிகம் அல்லது மாணவர்) ஏதோ ஒரு பதிப்பின் மூலம் DWG கோப்பு போன்றவை அச்சிடப்படும் போது, வெளியீடானது, அனைத்து நான்கு பக்கங்களின் ப்ளாட் ஸ்டாம்ப் / பேனர் ஆகியவற்றை உள்ளடக்கியிருக்கும். மாணவர் பதிப்பில் உருவாக்கப்பட்ட பொருள்களை வணிகரீதியான பயன்பாடிற்காக பயன்படுத்த முடியாது. வணிகரீதியான பதிப்பின் DWG கோப்பு இறக்குமதி செய்யப்பட்டால், இந்த மாணவர் பதிப்பின் பொருள்கள் அதில் 'விளைவை' ஏற்படுத்தும்.

ஆண்டிரிவ் மேயர்ஸ் (1988-2009) மூலமாகவே ஆட்டோகேட்டின் மாணவர் பதிப்புகளின் பெரும்பாலான வேலை வெளிக்கொணரப்பட்டது, மேலும் அவரது இறந்த நாளில் அவரைக் கெளரவப்படுத்துவதற்கு அதன் புதுப்பித்தல்கள் வரவிருக்கும் 2011 நிகழ்ச்சியில் சேர்க்கப்படுகிறது. 

மாறுபட்ட ஆட்டோடெஸ்க் பயன்பாடுகளுக்கு இலவச அணுகலைப் பதிவுசெய்த மாணவர்களுக்கு ஆட்டோடெஸ்க் ஸ்டூடண்ட் கம்யூனிட்டி வழங்குகிறது.

ஒழுங்குமுறை-குறிப்பிட்ட மிகைப்படுத்துதலுக்காக ஒரு சில வெர்டிகல் நிரல்களையும் ஆட்டோடெஸ்க் உருவாக்கியது. ஆட்டோகேட் ஆர்கிடெக்சர் (முன்பு ஆர்கிடெக்சுரல் டெஸ்க்டாப்), எடுத்துக்காட்டாக, கோடுகள், வட்டங்கள் போன்ற சாதாரண பொருள்களைக் காட்டிலும், அதிகமான நுண்ணறிவுத் தரவு அவற்றுடன் ஒருங்கிணைக்கப்பட்டிருப்பதுடன், சுவர்கள், கதவுகள் மற்றும் ஜன்னல்கள் போன்ற 3D பொருள்களை வரைவதற்கு கட்டடக்கலை சார்ந்த வடிவமைப்பாளர்களுக்கு இடமளிக்கிறது. கட்டடக்கலைத்துறையில் விற்கப்பட்ட குறிப்பிட்ட கட்டமைப்புத் தயாரிப்புகளை சுட்டிக்காட்டுவதற்கு தரவானது நிரலாக்கம் செய்யப்பட்டிருக்கலாம், அல்லது விலை, பருப்பொருள்கள் மதிப்பீடு மற்றும் பொருள்களை சுட்டிக்காட்டுவதை ஒத்த பிற மதிப்புகளுக்காக தரவுக் கோப்பினுள் தரவு பிரித்தெடுக்கப்படலாம். 3D கட்டமைப்பு உருமாதிரியில் இருந்து நிலைமுகங்கள் மற்றும் பிரிவுகள் போன்ற தரமான 2D வரைபடங்களை உருவாக்குவதற்கு கூடுதலான கருவிகள் வடிவமைப்பாளர்களுக்கு இடமளிக்கிறது. அதுபோலவே, சிவில் டிசைன், சிவில் டிசைன் 3D மற்றும் சிவில் டிசைன் புரொபசனல் ஆகியவை தரவு-குறிப்பிட்ட பொருள்களை பயன்படுத்த அனுமதிக்கிறது, மேலும் தரமான பொதுப் பொறியியல் மதிப்பீடுகளைத் தயாரிப்பதற்கும் விவரிப்பதற்கும் எளிதாக இதை அனுமதிக்கிறது. ஆட்டோகேட் எலக்ட்ரிகல், ஆட்டோகேட் சிவில் 3D, ஆட்டோகேட் மேப் 3D, ஆட்டோகேட் மெக்கானிக்கல், ஆட்டோகேட் MEP, ஆட்டோகேட் P&ID, ஆட்டோகேட் பிளாண்ட் 3D மற்றும் ஆட்டோகேட் ஸ்ட்ரக்ஸுரல் டீட்டைலிங் ஆகியவை, ஆட்டோகேட் இயங்குதளத்தில் உருவாக்கப்பட்ட தொழில்துறை-குறிப்பிட்ட கேட் பயன்பாடுகளின் பிற எடுத்துக்காட்டுகளாகும்.

ஆட்டோகேடின் கோப்பு வடிவம் .DWG ஆகும், மேலும் குறைவான பரப்புக்கு பரிமாற்றம் செய்யப்படும் கோப்பு வடிவம் .DXF ஆகும். இது கேட் தரவு செயற்றிறத்திற்கான டி ஃபேக்டோ தரங்களாக மாறியுள்ளது. கேட் தரவு வெளியிடுவதற்காக ஆட்டோடெஸ்க்கின் மூலம் உருவாக்கப்பட்டு விளம்பரப்படுத்தப்பட்ட ஒரு வடிவமான DWFக்கான ஆதரவையும் அண்மை காலங்களின் ஆட்டோகேட் உள்ளடக்கியுள்ளது. 2006 இல், ஒரு பில்லியனுக்கு அதிகமான DWG கோப்புகள் இருக்கும் என ஆட்டோடெஸ்க் மதிப்பிட்டது.

நவீன ஆட்டோகேட் கோப்பு வடிவம் (.dwfx), ISO/IEC 29500-2:2008 ஓப்பன் பேக்கேஜிங் கன்வென்சனைச் சார்ந்துள்ளது.

கடந்த காலத்தில், மொத்தமான DWG கோப்புகளின் எண்ணிக்கையானது, மூன்று பில்லியனைக் காட்டிலும் அதிகமாக இருக்கும் என ஆட்டோடெஸ்க் மதிப்பிட்டிருந்தது.




</doc>
<doc id="64067" url="https://ta.wikipedia.org/wiki?curid=64067" title="இயக்கி">
இயக்கி

இயக்கி என்ற சொல் பொதுவாக மின் இயக்கி அல்லது உள் எரி பொறி ( internal combustion engine) ஆகிய இரண்டினை குறிக்கும் .
வேறு :
அ. மின்சார இயக்கி ( Electric Motor ) , மின்சாரத்தை ஒரு வினைப் பொருளின் இயக்கமாக மாற்றுவது .

ஆ. வேறு பயன்பாடுகள் 


</doc>
<doc id="64085" url="https://ta.wikipedia.org/wiki?curid=64085" title="முகம்மது இசுமாயில்">
முகம்மது இசுமாயில்

கண்ணியத்திற்குரிய காயிதே மில்லத் என்று போற்றப்படும் முகம்மது இசுமாயில் ("Muhammad Ismail", முஹம்மது இஸ்மாயில் சூன் 5, 1896 - ஏப்ரல் 4, 1972) சாகிபு இந்தியாவின் பெரும் முசுலிம் தலைவர்களுள் ஒருவர். காயிதே மில்லத் என்ற உருதுச் சொல்லுக்கு "வழிகாட்டும் தலைவர்" என்று பொருள்.

திருநெல்வேலியைச் சார்ந்த ஊராகிய பேட்டையில் பிறந்தவர். இவருடைய தகப்பனாரின் பெயர் மியாகான் ராவுத்தர். திருவாங்கூர் அரச குடும்பத்தினருக்கு துணிகள் விற்பனை செய்யும் வணிகராகவும், முசுலிம் மதத் தலைவர் (மவுலவி) ஆகவும் இருந்தார். இசுமாயில் சாகிப் சிறுவயதிலேயே தந்தையை இழந்தார். தாயாரே அரபு மொழியும், மத நூலும் கற்றுக்கொடுத்தார். இவர் மனைவியின் பெயர் சமால் கமீதாபீவி. இவரின் ஒரே மகன் சமால் முகம்மது மியாகான்.

தனது பி. ஏ. பொதுத்தேர்வை எழுதாமல் மகாத்மா காந்தியின் ஒத்துழையாமைப் போராட்டத்தில் பங்கு கொண்டு இந்திய விடுதலைப் போராட்டத்தில் ஈடுபடத் துவங்கினார். இந்தியாவில் முசுலிம் மக்களுக்காக 1906-ல் நவாப் சலீம் முல்லாகான் அகில இந்திய முசுலிம் லீக் என்ற கட்சியை ஆரம்பித்தார். அவருக்குப் பின்னர் முகமது அலி சின்னா, அதனை நடத்தி வந்தார், ஜின்னாவுக்கும் இந்தியப் பிரிவினைக்கும் முஸ்லிம் லீகின் பெரும் தலைவர்களுள் ஒன்றாக இருந்த இவர், ஆற்றிய உதவி அளப்பரிது. பாகிஸ்தான் பிரிவினைக்குப்பின், காயிதே மில்லத் இந்திய யூனியன் முஸ்லிம் லீகின் தலைவரானார். இந்திய அரசியலமைப்பை உருவாக்கிய இந்திய அரசியலமைப்பு நிர்ணய மன்றத்தின் உறுப்பினராகவும் பணியாற்றினார்.

1947 இல் பாகிஸ்தான் உருவானபோது அங்கு புலம் பெயராமல் அதிக எண்ணிக்கையில் முசுலிம்கள் இந்தியாவில் தங்கிவிட்டதால், அவர்களுக்காகக் கட்சிப் பெயரில் இருந்த "அகில" என்பதை நீக்கிவிட்டு 1949-ல் இந்தியன் யூனியன் முசுலிம் லீக் என்று மாற்றினார் இசுமாயில். இதன் முதல் மாநாடு சென்னையில் உள்ள இராசாசி மண்டபத்தில் நடந்தது. காயிதே மில்லத் நீண்ட காலம் முஸ்லிம் லீக் கட்சித் தலைவராக இருந்தார்.

அனைத்துக் கட்சியினரும் மதிக்கத்தக்க தலைவராக விளங்கினார். இந்திரா காந்தி, லால்பகதூர் சாஸ்திரி, ஜாகீர் உசேன், ஈ.வெ.ரா. பெரியார், ராஜாஜி, காமராஜர், அண்ணா, கருணாநிதி ஆகியோருடன் கட்சிப் பாகுபாடின்றி நட்புறவு கொண்டிருந்தார்.

அரசியலில் கவனம் செலுத்தியதோடு, தொழிற்துறையிலும் காயிதெ மில்லத் புகழ் பெற்று விளங்கினார். தோல் பொருட்கள் மற்றும் இறைச்சி ஏற்றுமதி மற்றும் விற்பனையில் கொடிகட்டி பறந்தார். தொழிற்துறையில் புகழ் பெற்றதால் சென்னை துறைமுகப் பொறுப்புக் கழகம், சென்னை வர்த்தகத் துறை, தென்னக ரயில்வே ஆலோசனைக்குழு, இந்திய வேளாண்மை ஆராய்ச்சி கவுன்சில், தொழில் திட்டக்குழு, சுங்கவரிக் கழகம், தென்னிந்திய தொழில் வர்த்தக சபை உட்பட ஏராளமான அமைப்புகளில் உறுப்பினராக விளங்கினார்.

சென்னை மாநில இறைச்சி விற்பனையாளர்கள் சங்கத் தலைவராக 1946-ம் ஆண்டு முதல் 1972-ம் ஆண்டு வரை இருந்தார். மத்திய தோல் மற்றும் தோல் பொருட்கள் குழுத் தலைவராகவும், தென்னிந்திய தோல் வியாபாரிகள் சங்கத் துணைத் தலைவராகவும் இருந்தார். தென்னிந்திய இசுலாமிய கழகத்தின் துணைத் தலைவராக 20 ஆண்டுகள் பணியாற்றியவர். தமிழ் வளர்ச்சிக் கழகத்தை நிறுவி அதன் தலைவராக இருந்தார்.

"காயிதே மில்லத்" இஸ்மாயில் சாகிபுக்கு 1972 மார்ச் 25 ந்தேதி திடீர் உடல் நலக்குறைவு ஏற்பட்டது. சென்னை ஸ்டான்லி மருத்துவமனையில் சேர்க்கப்பட்டார். குடல் புண் நோய்க்காக அவருக்கு சிகிச்சை அளிக்கப்பட்டது. 1972, ஏப்ரல் 5 நள்ளிரவு 1.15 மணிக்கு இஸ்மாயில் சாகிப் காலமானார். அவரது உடல் அன்று காலை பொதுமக்கள் இறுதி மரியாதை செலுத்துவதற்கு வசதியாக ராயப்பேட்டையில் உள்ள புதுக்கல்லூரிக்கு கொண்டு வரப்பட்டது. திராவிட கழக தலைவர் ஈ.வெ.ரா.பெரியார் உட்படப் பல அரசியல் தலைவர்கள் இறுதி மரியாதை செலுத்தினர். பின்னர் புதுக்கல்லூரியில் உள்ள மசூதிக்கு இஸ்மாயில் சாகிப் உடல் எடுத்துச் செல்லப்பட்டது. அங்கு தொழுகை நடைபெற்றது. பிறகு இறுதி ஊர்வலம் புறப்பட்டது. ஊர்வலத்தில் போனவர்கள் எண்ணிக்கை லட்சத்துக்கு மேல் இருக்கும் என்று மதிப்பிடப்பட்டது. திருவல்லிக்கேணியில் உள்ள வாலாஜா மசூதியில் இசுமாயில் சாகிபின் உடல், இசுலாமிய மத சம்பிரதாயப்படி அடக்கம் செய்யப்பட்டது.

காயிதே மில்லத்தில் மறைவுக்குப்பின் தமிழக அரசு நாகப்பட்டினம் மாவட்டத்திற்கு “காயிதே மில்லத் நாகைப்பட்டினம் மாவட்டம்” என்று பெயர் சூட்டியது. பின்னர் 1996ல் அரசு பேருந்துக் கழகங்கள், மாவட்டங்களிலிருந்து தலைவர்களின் பெயர்கள் நீக்கப்பட்டபின்னர் அதன் பெயர் நாகப்பட்டினம் மாவட்டம் என்று மாற்றப்பட்டு விட்டது. 2003ஆம் ஆண்டு அவர் நினைவாக தமிழக அரசு ஒரு மணிமண்டபத்தைக் கட்டியுள்ளது. காயிதெ மில்லத்தின் பெயர் தற்போது தமிழகத்தில் பல கல்வி நிறுவனங்களுக்குச் சூட்டப்பட்டுள்ளது. காயிதே மில்லத் அரசினர் பெண்கள் கல்லூரி, சென்னை மற்றும் காயிதே மில்லத் கலைக் கல்லூரி, மேடவாக்கம், சென்னை ஆகியவை அவற்றுள் சில. காயிதே மில்லத் நினைவாக சென்னையில் காயிதே மில்லத் பாலம் அமைக்கப்பட்டு உள்ளது.



</doc>
<doc id="64092" url="https://ta.wikipedia.org/wiki?curid=64092" title="சீமையகத்தி">
சீமையகத்தி

சீமையகத்தி அல்லது வண்டுகொல்லி ("Candle Bush", "Cassia alata") வெப்ப மண்டலங்களில் வளரும் ஒரு நிலைத்திணை (தாவரம்) ஆகும். இதன் உயிரியல் வகைப்பாட்டு இலத்தீன் பெயர் "சென்னா அலாட்டா" (Senna alata). இதன் பழையப் பெயர்,"கேசியா அலாட்டா" (Cassia alata) என்பதாகும். இத்தாவரம் வாபேசியே (Fabaceae) குடும்பத்தில், சீசல்பின்னியாய்டியே (Caesalpinioideae) துணைக்குடும்பத்தைச் சேர்ந்தது. முன்பு இதனுடையப் பேரினப் பெயர், 'கேசியா' (Cassia) என்பதாகும். தற்போது இதன் பேரினம், 'சென்னா' (senna) என்பதே ஆகும்.

இத்தாவரம் அலங்காரச் செடியாகவும் மருத்துவ குணம் கொண்டதாகவும் அறியப்படுகின்றது. சீமையகத்தி (சீமை=வெளிநாடு + அகம்=உள்ளே + தீ=தீமை) என்றால், 'உடலிலிருக்கும் தீங்கை நீக்கவல்ல வெளிநாட்டுத் தாவரம்' என்பது பொருளாகும்.

இத்தாவரத்திற்க்கு "அஞ்சலி, சீமை அகத்தி, பேயகத்தி, அலடா, காலவகத்தி, சீமைஅவுத்தி, சிண்டுகை, சிரிகை, பைரவம், பொன்னகத்தி, புளியச்சிகா செடி, புழுக்கொல்லி, வண்டு கொல்லி" போன்ற வேறுபெயர்களும் உண்டு.

இத்தாவரத்தினை, ஆங்கிலத்தில் 'மெழுகுவத்திப் புதர்' என்றும், மற்றும் சில பெயர்களாலும் அழைக்கின்றனர்.
மேலும், தமிழ் உள்ளிட்ட பிற மொழிகளில் பல்வேறு பெயர்களால் . அழைக்கப்படுகிறது.

இதன் தாயகம் மெக்சிகோ நாடாகும். எனினும், இது பெரு வெப்ப மண்டலத் தாவரமாக இருக்கிறது. அதாவது, ஆசியா, ஆப்பிரிக்கா, அமெரிக்கா உள்ளிட்ட உலகின் பெரும்பான்மையான கண்டங்களிலுள்ள , நாடுகளில் இத்தாவரம் காணப்படுகிறது.

இத்தாவரம், தான் வாழும் இடத்தின் தாவரங்களை விட வேகமாக வளரும் இயல்பைப் பெற்றிருக்கிறது. எனவே, இவை நாட்டிற்க்கு நாடு உருவத்தால் வேறுபாட்டு, அவ்வேறுபாடு மரபுவழியாகத் தொடர்கிறது.
இது 3 முதல் 4 மீட்டர் உயரம் வளரக்கூடியது. இதன் இலைகள் 50முதல்80செ.மீ நீளமுடையது. இதன் இலைகள் இரவில் மூடிக்கொள்ளும் குணமுடையது. இதன் 'இருபுறவெடிக்கனி' வகையினைச் சாரந்த விதைகள், நீர் அல்லது விலங்குகள் மூலம் பரவும் இயல்புடையதாகும்.

தென் தமிழ்நாட்டில் அதிகமாகக் காணப்படுகிறது. மண் வளமும் ஈரப்பதம்மும் உள்ள ஆற்றுப்படுகைகளில் மிக நன்றாக வளரும் இயல்புடையது. இதனை வெட்டவெட்ட, நன்குத் தழைத்து வளரும் தன்மையுடையதாக இருக்கிறது.




</doc>
<doc id="64093" url="https://ta.wikipedia.org/wiki?curid=64093" title="நானோ தானியங்கியல்">
நானோ தானியங்கியல்

நானோ தானியங்கியல் ( nanorobotics) என்பது நானோ மீட்டர் (10 மீட்டர்) அளவிலான மிக நுண்ணிய இயந்திரங்கள் பற்றிய இயல் . இதனை உயிரியல் துறையில் பெரிதும் பயன்படுத்தலாம். இதன் இயந்திரங்கள் பயன்பாட்டுக்கு ஏற்ப பெயர் மாற்றப்படுகிறது. பொதுவாக இந்த தொழில் நுட்பத்தில் உருவாக்கப்படும் இயந்திரங்களை நானோ தானியங்கி என்று சொல்வார்கள்.

நானோ தானியங்கி மிக நுண்ணியதாக இருப்பதினால் நுட்பமான பணிகளுக்கு பயன்படுத்தப்படும் . இவை நானோ மரபணு , நானோ எறும்பு என்று இதன் வளர்ச்சி பெருகுவதுடன் , மரபணு , பக்டிரியா போன்ற நுண் உயிரி அல்லது நுண் பொருட்களை மாற்றி அமைக்க பயன்படும் . நானோ தொழில்நுட்பத்தினால் பல ஆச்சரியப்படும் நுண் பணிகளை செய்ய முடியும் என்று அறிவியல் அறிஞர்கள் சொல்கிறார்கள். நானோ இயந்திரஙகள் இன்னும் கணிணி மாதிரிகளாக கூட முழுமையாக வடிவமைக்கப்படவில்லை.ஒரு சில நானோ இயந்திர பகுதிக்கூறுகள் மட்டுமே கணிணி மாதிரிகளாக வடிவமைக்கப்பட்டுள்ளன.அத்தகைய மாதிரிகளுக்கும் உறுதியான தாழ் ஆற்றல் வடிவ நிலைகள்(optimized energy state) இன்னும் காணப்பட முடியவில்லை.மேலும் இத்தகைய ஆற்றல் நிலைகளை கணக்கிட பல நூறு மணி நேர அவகாசம் தேவை.

இதனால் எதிர்கால நானோ தொழில்னுட்பத்தின் வளர்ச்சியே திறன் வாய்ந்த கணிணிகளை(super computers) சார்ந்துள்ளது.மேலும் இத்தகைய அணு பரிமான கட்டுப்பாடுகளுக்கு அணுவிலும் அளவு குறைவானவற்றை அதாவது மின் கூடுகளை (orbitals) கட்டுப்படுத்த வேண்டியுள்ளது.

ஆனால் இதுவறை அவைகளின் இயக்கங்கள் உயிரி சார் பொருட்களின் ஊடே எவ்வாறு இருக்க வேண்டும் என்பது பற்றிய கட்டுரைகள் உள்ளன.

பயோ-சிப் (biochip)

நுபாட் ( nubots) அல்லது நானோ மரபணு

பக்டிரியால் அடிப்படையில்

நானோ மருந்து ( nano medicine)


</doc>
<doc id="64094" url="https://ta.wikipedia.org/wiki?curid=64094" title="சேக் சயத் மசூதி">
சேக் சயத் மசூதி

சேக் சயத் மசூதி, ஐக்கிய அரபு அமீரகத்தின் தலைநகரமான அபுதாபியில் அமைந்துள்ளது. இது அந் நாட்டின் மிகப்பெரிய மசூதியும், உலகிலுள்ள மசூதிகளில் ஆறாவது பெரியதும் ஆகும். ஐக்கிய அரபு அமீரகத்தின் நிறுவனர்களில் ஒருவரும், அதன் முன்னாள் சனாதிபதியுமான சேக் சயத் பின் சுல்தான் அல் நகியானின் பெயர் இம் மசூதிக்கு இடப்பட்டது. இவ்விடத்திலேயே சேக் சயத்தின் உடலும் அடக்கம் செய்யப்பட்டது. இது 2007 ஆம் ஆண்டின் இசுலாமிய ரமழான் மாதத்தில் திறந்து வைக்கப்பட்டது.

சேக் சயத் மசூதியின் வடிவமைப்பு, முகலாயக் கட்டிடக்கலையையும், மூரியக் மசூதிக் கட்டிடக்கலையையும் தழுவியது. இதில் லாகூரில் உள்ள பாத்சாகி மசூதியினதும், கசாபிளங்காவில் உள்ள இரண்டாம் அசன் மசூதியினதும் நேரடியான செல்வாக்குக் காணப்படுகின்றது. சிறப்பாக, குவிமாடங்களின் தளக் கோலம் பாத்சாகி மசூதியைப் பின்பற்றியதாக உள்ளது. இம் மசூதியில் உள்ள வளைவுவழிகள் அடிப்படையில் மூரியப் பாணியையும், மினார்கள் அராபியக் கட்டிடக்கலைப் பாணியையும் சார்ந்துள்ளன. எனவே இது முகலாய, மூரிய மற்றும் அராபியக் கட்டிடக்கலைகளின் கலப்புப் பாணியைச் சார்ந்தது எனலாம். 

இம் மசூதி 40,000 பேர் வழிபடுவதற்கான இடவசதி கொண்டது. பெரிய தொழுகை மண்டபத்தில் 9,000 பேர் வரை தொழலாம். இதன் அருகேயுள்ள இரண்டு மண்டபங்கள் ஒவ்வொன்றும் 1,500 பேரை அடக்கக்கூடியது. இவை பெண்களுக்குரியவை. மசூதியின் நான்கு மூலைகளிலும் அமைந்துள்ள மினார்கள் ஒவ்வொன்றும், 115 மீட்டர்கள் (380 அடிகள்) உயரமானவை. முதன்மைக் கட்டிடத்தினதும், சூழவுள்ள இடங்களின் கூரைகளிலும் மொத்தம் 57 குவிமாடங்கள் உள்ளன. குவிமாடங்கள் சலவைக் கற்களால் அழகூட்டப்பட்டுள்ளன. உள்ளக அலங்காரத்திலும் சலவைக்கற்கள் பெருமளவில் பயன்படுத்தப்பட்டு உள்ளன. 

இம் மசூதி தொடர்பில் சில உலக சாதனைகளும் உள்ளன:



இவ்விரு உலக சாதனைகளையும் முன்னர் ஓமானில் உள்ள சுல்தான் கபூஸ் பெரிய மசூதி கொண்டிருந்தது.



</doc>
<doc id="64098" url="https://ta.wikipedia.org/wiki?curid=64098" title="ஆன்சு கிருத்தியான் ஆர்ஸ்டெட்">
ஆன்சு கிருத்தியான் ஆர்ஸ்டெட்

ஆன்சு கிருத்தியான் ஆர்ஸ்டெட் (ஓன்ஸ் கிறிஸ்டியன் ஒயர்ஸ்டெட்) ("Hans Christian Orsted", 14 ஆகத்து 1777 - 9 மார்ச்சு 1851 ) என்பவர் ஒரு தானீசிய இயற்பியல் மற்றும் வேதியியல் ஆய்வாளர் . மின்காந்தவியலின் முக்கிய பங்கான , காந்தப்புலங்களை உருவாக்கும் தன்மை மின்சாரத்திற்கு உண்டு என்ற கருத்தை கண்டறிந்தது இவரின் ஆய்வில் சிறந்ததாகும். முதன்முதலில் அலுமினிய உலோகத்தைப் பிரித்தறிந்த பெருமைக்குரியவர். அலுமினியம் குளோரைடை ஒடுக்கமடையச் செய்து அலுமினியத்தை இவர் தயாரித்தார். நீரற்ற அலுமினியம் குளோரைடை பொட்டாசியம் ரசக்கலவையுடன் வினைப்படுத்தும் போது தகரத்தை(Tin) ஒத்த ஓர் உலோகம் கிடைக்கப்பெற்றதாக, 1825 ஆம் ஆண்டில் ஓர் ஆய்வுக்கட்டுரையில் குறிப்பிட்டார் ஆர்ஸ்டெட். இவரின் சோதனையைத் திரும்பச்செய்த பிரீட்ரிச் வோஹ்லர் என்ற அறிவியலாளர், கிடைக்கப்பெற்ற உலோகம் அலுமினியம் அல்ல பொட்டாசியம் என அறிவித்தார்.


</doc>
<doc id="64106" url="https://ta.wikipedia.org/wiki?curid=64106" title="முகலாயக் கட்டிடக்கலை">
முகலாயக் கட்டிடக்கலை

முகலாயக் கட்டிடக்கலை என்பது 16 ஆம் 17 ஆம் நூற்றாண்டுகளில் முகலாயர், இன்றைய இந்தியா, பாகிசுத்தான், வங்காளதேசம் என்பவற்றை உள்ளடக்கி இருந்த அன்றைய இந்தியாவை ஆண்ட காலத்தில் தோன்றி வளர்ந்த ஒரு தனித்துவமான கட்டிடக்கலைப் பாணி ஆகும். இது, இசுலாமிய, பாரசீக மற்றும் இந்தியக் கட்டிடக்கலைகளின் கலப்பினால் உருவானது. 

முகலாய மரபு 1526 ஆம் ஆண்டில் பேரரசர் பாபருடன் தொடங்கியது. பாபர், இப்ராகிம் லோடியை வென்றதை நினைவு கூருமுகமாக பானிப்பட் என்னுமிடத்தில் ஒரு மசூதியைக் கட்டினார். இதே காலப் பகுதியில் டிஸ்ட் மொராபாத் என்னும் இடத்தில் உள்ள சம்பாலில் இன்னொரு மசூதியும் கட்டப்பட்டது. தொடக்க முகலாயக் கட்டிடக்கலையின் எடுத்துக்காட்டுகளாக இன்றும் நிலைத்திருக்கும் கட்டிடங்கள் பேரரசர் சேர் சா சூரி என்பவரின் காலப்பகுதியைச் சார்ந்தவை. இவர் 1540 தொடக்கம் 1545 வரையிலான ஐந்தாண்டு காலமே ஆட்சியில் இருந்தார். இவர் உண்மையில் ஒரு முகலாயரும் அல்லர். இக் காலக் கட்டிடங்களுள், தில்லிக்கு அருகில் உள்ள கிலா இ குகுனா (1541), போரியல் கட்டிடக்கலை சார்ந்த தில்லியின் பழைய கோட்டை, வங்காளதேசத்தின் டாக்காவில் உள்ள லால் பாக் இன்றைய பாகிசுத்தானின் செலூம் என்னுமிடத்துக்கு அருகில் உள்ள ரோத்தாசு கோட்டை என்பவை அடங்கும். செயற்கை ஏரியொன்றின் நடுவில் அமைந்த மேடை ஒன்றின் மேல் எண்கோண வடிவில் அமைக்கப்பட்ட இவருடைய சமாதிக் கட்டிடம், சாசாராம் (Sasaram) என்னும் இடத்தில் உள்ளது. இக் கட்டிடம் இவரது மகனான இசுலாம் சா சூரியின் (கிபி 1545-1553) காலத்தில் கட்டி முடிக்கப்பட்டது.

பேரரசர் அக்பர் (1556-1605) காலத்தில் பல கட்டிடங்கள் கட்டப்பட்டன. இவரது ஆட்சிக் காலப் பகுதியில் முகலாயக் கட்டிடக்கலைப் பாணி பெருமளவு வளர்ச்சி பெற்றது. குசராத்திலும் பிற இடங்களிலும் காணப்படுவது போல இவரது காலக் கட்டிடங்களில் முசுலிம், இந்து ஆகிய கட்டிடக்கலைகள் சார்ந்த கூறுகள் காணப்படுகின்றன. 1500 களின் இறுதிப் பகுதியில், அக்பர், ஃபத்தேப்பூர் சிக்ரி என்னும் அரச நகரைக் கட்டினார். இது ஆக்ராவில் இருந்து 26 மைல்கள் (42 கிமீ) தொலைவில் உள்ளது. பத்தேப்பூர் சிக்ரியில் உள்ள பல கட்டிடங்கள் இவர் காலக் கட்டிடக்கலையின் பாணியைத் தெளிவாகக் காட்டுகின்றன. அங்குள்ள பெரிய மசூதி சீரிய தோற்றமும், கட்டிடக்கலைத் தாக்கமும் கொண்டது. இந் நகரின் தெற்கு நுழைவாயில் மிகவும் பெயர் பெற்றது. அளவிலும், அமைப்பிலும் இந் நுழைவாயில் இந்தியாவில் உள்ள இது போன்ற வேறெந்த அமைப்புக்கும் ஈடாகக் கூடியது. முகலாயர்கள் பல கவர்ச்சியான சமாதிக் கட்டிடங்களைக் கட்டியுள்ளனர். அக்பரின் தந்தையான உமாயூனின் சமாதியும், சிக்கந்திராவில் உள்ள அக்பரின் சமாதியும் இவற்றுள் குறிப்பிடத் தக்கவை.

பேரரசர் சகாங்கீர் (1605–1627) காலத்தில் முகலாயர் கட்டிடங்களில் இருந்து இந்துக் கூறுகள் முற்றாகவே மறைந்து விட்டன. லாகூரில் உள்ள இவர்காலத்துப் பெரிய மசூதி பாரசீகக் கட்டிடக்கலைப் பாணியைத் தழுவியது. ஆக்ராவில் உள்ள 1628 ஆம் ஆண்டில் கட்டி முடிக்கப்பட்ட இத்திமாத் உத் தௌலாவின் சமாதி முழுவதுமாக வெள்ளைச் சலவைக்கல்லால் ஆனது. இதன் மேற்பரப்பு முழுவதும் கல்லிழைப்பு (pietra dura)வேலைப்பாடுகளினால் மூடப்பட்டுள்ளது. இது இத்தகைய வேலப்பாடுகளுக்கான சிறந்த எடுத்துக்காட்டுகளில் ஒன்றாக விளங்குகிறது. காசுமீரின் தால் ஏரிக் கரையில் அமைந்துள்ள சாலிமார் பூங்காவும் அதனோடிணைந்த மண்டபங்களும் சகாங்கீரினால் கட்டப்பட்டவையே. இவர் தனது வளர்ப்பு விலங்கான மானொன்றுக்கும், பாகிசுத்தானில் உள்ள சேக்குபுரா என்னுமிடத்தில் இரான் மினார் என்னும் சமாதி ஒன்றைக் கட்டினார். இவர் இறந்த பின்னர் இவர்மீது கொண்ட அன்பின் காரணமாக இவரது மனைவி இவருக்கா ஒரு சமாதிக் கட்டிடத்தை லாகூரில் எழுப்பினார். 

பேரரசர் ஷாஜகான் காலத்தில், முகலாயக் கட்டிடக்கலை நுணுக்கமான நளினத் தோற்றம், வேலைப்பாடுகளில் மெருகு என்பவற்றுக்கு முக்கியத்துவம் கொடுத்தது. இது, அவர் காலத்தில் ஆக்ரா, தில்லி ஆகிய நகரங்களில் கட்டப்பட்ட பெரிய அரண்மனைகள் வாயிலாக அறியக்கிடக்கிறது. இந்தியாவில் கட்டப்பட்ட சமாதிக் கட்டிடங்களுள் மிகச் சிறப்பு வாய்ந்ததும், உலகப் புகழ் பெற்றதுமான கட்டிடம் சா சகான் தனது மனைவியான மும்தாசுக்காக ஆக்ராவில் கட்டிய தாஜ் மகால் ஆகும். ஆக்ராக் கோட்டையில் உள்ள மோத்தி மசூதி, தில்லியில் உள்ள ஜமா மசூதி என்பன சா சகான் காலத்துக் கட்டிடக்கலையின் வடிவமைப்பு நுட்பங்களைத் திறம்பட எடுத்துக் காட்டுகின்றன. சா சகான், லாகூர்க் கோட்டையுள் அமைந்துள்ள சமாதிக் கட்டிடம், மோத்தி மசூதி, சீசு மகால், நௌலாகா மண்டபம் போன்ற கட்டிடங்களையும் கட்டினார். இவர் தத்தா என்னும் இடத்தில் அவரது பெயரில் அமைந்த சா சகான் மசூதி என்னும் ஒரு மசூதியையும் அமைத்துள்ளார். சேக் இல்ம் உத் தீன் அன்சாரி என்னும் அரண்மனை மருத்துவரால் கட்டப்பட்ட லாகூரில் உள்ள வாசிர் கான் மசூதியும் சா சகான் காலத்தைச் சேர்ந்ததே.

ஔரங்கசீப்பின் (1658–1707) காலத்தில், கட்டிடங்களில் செவ்வகக் குற்றிகளாக வெட்டப்பட்ட கற்களினதும், சலவைக் கற்களினதும் பயன்பாடு குறைந்து, செங்கற்களும், கண்ட கற்களும் பயன்பாட்டுக்கு வந்தன. இவற்றின்மேல் சாந்தினால் அழகூட்டல்கள் செய்யப்பட்டன. முன்னரே கட்டப்பட்ட லாகூர்க் கோட்டையில் சில கட்டிட வேலைகளை இவர் செய்துள்ளார். அங்குள்ள 13 நுழைவாயில்களுள் ஒன்று ஔரங்கசீப்பினால் கட்டப்பட்டதே. இது பின்னர் இவரது பெயரில் "அலாம்கீர்" என வழங்கப்பட்டது. இவர் காலத்தில் கட்டப்பட்ட மிகக் கவர்ச்சியான கட்டிடம், லாகூரில் 1674 ஆம் ஆண்டில் கட்டப்பட்ட பாத்சாகி மசூதி ஆகும். லாகூர்க் கோட்டைக்கு அருகில் கட்டப்பட்டுள்ள இது, தொடராகச் சிவப்பு மணற்கற்களால் கட்டப்பட்டு வந்த பல பெரிய மசூதிகளில் கடைசியானதாகும். இது சா சகானால் சாசகானாபாத்தில் கட்டப்பட்ட மசூதியின் வடிவமைப்பிற்கு நெருக்கமாக ஒத்துள்ளது.


</doc>
<doc id="64109" url="https://ta.wikipedia.org/wiki?curid=64109" title="பன்னாட்டு இடதுகை பழக்கமுடையோர் நாள்">
பன்னாட்டு இடதுகை பழக்கமுடையோர் நாள்

பன்னாட்டு இடதுகை பழக்கமுடையோர் நாள் ("International Lefthanders Day") ஒவ்வோர் ஆண்டும் ஆகஸ்ட் 13 ஆம் நாள் கொண்டாடப்பட்டு வருகிறது. "பன்னாட்டு இடக்கை பழக்கத்தவரின் நிறுவனம்" இந்நாளைக் கொண்டாடி வருகின்றது. இது முதன் முதலில் 1976 ஆம் ஆண்டில் கொண்டாடப்பட்டது.

உலகளாவிய ரீதியில் மொத்த மக்கள்தொகையில் 7-10 விழுக்காட்டினர் இடது கை பழக்கமுள்ளவர்கள் என கணிப்பீடுகள் குறிப்பிடுகின்றன. இந்த இடதுகை பழக்கமுடையவர்கள் சிறுபான்மையாளராக இருப்பதனால் சமூகத்தில் பல்வேறு பட்ட சிரமங்களை அவர்கள் எதிர் நோக்க வேண்டி ஏற்படுகின்றது.
இந்த இடதுகைப் பழக்கம் பிறப்பிலே சிலருக்கு ஏற்படுகின்றது. மூளையானது மூன்று பகுதிகளைக் கொண்டுள்ளது. அவை: மூளையம், மூளி சிறுமூளை மற்றும் நீள்வளைய மையவிழையம். இவற்றில் மூளையம் (பெருமூளை) இரண்டு அரைக்கோள வடிவில் உள்ளது. இடதுபக்க அரைக்கோளம் உடலின் வலதுப்பக்க உறுப்புகளையும், வலதுப்பக்க அரைக்கோளம் உடலின் இடப்பக்க உறுப்புகளையும் இயக்குகின்றன. இதில் பெரும்பாலானோருக்கு இடப்பக்க அரைக்கோளம் சற்று மேலோங்கியதாக இருக்கும். இதனால் அவர்களுக்கு வலப்பக்க உறுப்புகள் சிறப்பாக செயல்படுகின்றன. ஆனால் ஒரு சிலருக்கு வலப்பக்க அரைக்கோளம் மேலோங்கி செயல்படுவதால் இடது கை பழக்கம் ஏற்படுகிறது.
இடக்கைப் பழக்கமுள்ள குழந்தைகளை சில பெற்றோர்கள் குழந்தைப் பருவத்திலேயே வலக்கைக்கு மாற்றுவதற்கான பிரயத்தனங்களை மேற்கொள்வர். இந்தப் பழக்கத்தை இவர்கள் மாற்ற முயற்சி செய்தால் பேச்சிலும், பார்வையிலும் குறைபாடுகள் ஏற்படலாம் என்கிறது அறிவியல்.

தனித்துவமான போக்கினைக் கொண்ட இடக்கைப் பழக்கமுள்ளோரின் செயற்பாடுகளை கௌரவிக்கவும் மானசீகமான தாக்கங்கள் ஏற்படாமல் காப்பதற்கும் இந்நாள் சிறப்பாக அனுட்டிக்கப்படுகிறது. குறிப்பாக இவர்கள் மத்தியில் போட்டி நிகழ்ச்சிகளை நடத்துவதும், கருத்தரங்குகள், கூட்டங்கள் நடத்துவது என்பன இந்நாளில் முக்கியமாக மேற்கொள்ளப்படுகின்றன.



</doc>
<doc id="64110" url="https://ta.wikipedia.org/wiki?curid=64110" title="புதிய ஒல்லாந்து (ஆத்திரேலியா)">
புதிய ஒல்லாந்து (ஆத்திரேலியா)

புதிய ஒல்லாந்து ("New Holland", டச்சு: "Nova Hollandia") என்பது ஆத்திரேலியத் தீவுக் கண்டத்திற்கு சூட்டப்பட்ட வரலாற்று நோக்கிலான பெயர். முதன் முதலில் ஆத்திரேலியாவை 1644 ஆம் ஆண்டில் ஏபெல் டாசுமான் என்ற டச்சு கடற்பயணி டச்சு மாகாணமான ஒல்லாந்தின் பெயரால் "Nova Hollandia" ("நோவா ஓலாண்டியா") என்ற பெயரில் அழைத்தார். இப்பெயர் 180 ஆண்டுகளாக அந்நாட்டிற்கு நிலைத்திருந்தது.

வில்லியம் டாம்பியர் (1651-1715) என்ற ஆங்கிலேய மாலுமி இப்பகுதிக்கு சென்று இப்பெயரைத் தனது ஆய்வுகளில் பயன்படுத்தியிருந்தார்.

1788 ஆம் ஆண்டில் இக்கண்டத்தின் கிழக்குக் கரையில் நியூ சவுத் வேல்சில் ஆங்கிலேயக் குடியேற்றம் துவங்கிய காலத்திலிருந்து நியூ சவுத் வேல்சுடன் இணைக்கப்படாத ஏனைய பகுதிகளையே புதிய ஒல்லாந்து என்ற பெயரில் அழைத்தனர். இதனால் இப்போதைய மேற்கு ஆத்திரேலியாவே புதிய ஒல்லாந்து என்ற அழைக்கப்பெற்றது.

மத்தியூ பிலிண்டேர்சு (1774-1814) முழுக்கண்டத்திற்கு "ஆசுத்திரேலியா" என்ற பெயரில் அழைக்கப்பட வேண்டும் எனக் காலனித்துவ அரசிற்குப் பரிந்துரைத்தார். இப்பரிந்துரை அக்காலத்தில் ஏற்றுக் கொள்ளப்படாவிடினும், பின்னர் 1824 ஆம் ஆண்டில் ஐக்கிய இராச்சியத்தினால் ஆசுத்திரேலியா என்ற பெயர் அதிகாரபூர்வமாக ஏற்றுக் கொள்ளப்பட்டது.

நெதர்லாந்தில் 19ம் நூற்றாண்டின் இறுதிவரையில் இக்கண்டம் "Nieuw Holland" என்ற பெயரில் அழைக்கப்பட்டு வந்தது குறிப்பிடத்தக்கது.


</doc>
<doc id="64128" url="https://ta.wikipedia.org/wiki?curid=64128" title="இப்ராகிம் லோடி">
இப்ராகிம் லோடி

இப்ராகிம் லோடி (இறப்பு: ஏப்ரல் 21, 1526) என்பவர் தில்லி சுல்தானகத்தின் கடைசி ஆட்சியாளர் ஆவார். இவர் ஒரு ஆப்கானியர். குறிப்பாக, பஸ்தூன் இனத்தின் கில்சாய் பழங்குடியைச் சேர்ந்தவர். 1517 தொடக்கம் 1526 வரை இந்தியாவின் பெரும் பகுதியை இவர் ஆண்டார். பின்னர் இந்தியாவை மூன்று நூற்றாண்டுகள் வரை ஆண்ட முகலாயர் இவரை 1526 ஆம் ஆண்டில் தோற்கடித்து இந்தியாவைக் கைப்பற்றினர்

இந்தியாவில் ஆட்சி செய்த அரச வம்சங்களுள் ஒன்றான லோடி வம்சத்தின் கடைசி அரசர் இப்ராஹிம் லோடி ஆவார். இவர் கி.பி. 1517 - ஆம் ஆண்டு முதல் கி.பி. 1526 வரை ஆட்சி செய்தார். இப்ராஹிமின் தந்தை சிக்கந்தர் லோடி தாம் இறப்பதற்குமுன் தன் நாட்டைப் பிரித்து டில்லியைத் தலைநகராகக் கொண்ட பகுதியை மூத்த மகன் இப்ராஹிம் லோடிக்கும், கல்பி கோட்டையினை மையமாகக் கொண்ட பகுதியை இளையமகன் சலால் கானுக்கும் வழங்கினார்.

கி.பி. 1517 ஆம் ஆண்டில் டில்லி சுல்தானாக இப்ராஹிம் லோடி பதவி ஏற்றார். இப்ராகிம் லோடி இவரது தந்தையான சிக்கந்தர் லோடியின் இறப்புக்குப் பின்னர் இந்தியாவின் ஆட்சியாளர் ஆனார். ஆனால் தந்தையைப்போல் சிறந்த ஆட்சி புரியும் வல்லமை இவருக்கு அமைந்திருக்கவில்லை. முதல் வேலையாக தம்பியுடன் போரிட்டு அவர் பகுதிகளைக் கைப்பற்றி, பிரிந்த நாட்டை ஒன்றாக்கினார். வெற்றி பெருமிதத்தில் தன் தம்பியின் ஆதரவு பிரபுக்களைப் பழிவாங்கவும், பிரபுக்களின் செல்வாக்கை அழிக்கவும் நடவடிக்கைகளைத் தொடங்கினார். எனவே, பிரபுக்கள் சுல்தானை எதிர்த்தனர். அடுத்து இராஜபுத்திரரிடமிருந்து குவாலியரைக் கைப்பற்றினார். தொடர்ந்து மேவார் மீது படையெடுத்து தோல்வியடைந்தார்.

நாட்டில் பல குழப்பங்கள் ஏற்பட்டன. ராணா சங்கா தனது பேரரசை மேற்கு உத்தரப் பிரதேசம் வரை விரிவாக்கி ஆக்ராவைத் தாக்கும் நிலையில் இருந்தார். கிழக்குப் பகுதியிலும் குழப்பங்கள் இருந்தன. தந்தையின் காலத்தில் உயர் பதவிகளில் இருந்தவர்களை அகற்றித் தனக்குச் சார்பான இளையோரைப் பதவிகளில் அமர்த்தியதன் மூலம், மூத்த உயர் குடியினரின் வெறுப்பையும் இப்ராகிம் பெற்றிருந்தார். இவரது குடிமக்களும் இவரை விரும்பவில்லை.

இப்ராஹிம் லோடியின் தூண்களாக திகழ்ந்த படைத்தலைவர்கள் (இவரது ஆப்கானியப் பிரபுக்கள்) அரசுக்கெதிராக கலகம் செய்தனர். அவர்களுள் தவுலத்கான் (Daulat Khan), ஆலம்கான் இருவரும் காபூலில் அரசாண்டு வந்த பாபரை தங்கள் உதவிக்கு வருமாறு அழைத்தனர். பெரும் படையோடு வந்த பாபரை வரவேற்க வேண்டிய தவுலத்கானும், ஆலம்கானுமே அவரை எதிர்த்து யுத்தம் செய்தனர். அவர்களை வென்றபின் பாபரின் படைகள் இப்ராஹிமின் படைகளை லாகூரில் தாக்கியபின் காபூல் திரும்பின. 

கி.பி. 1525 - ஆம் ஆண்டு ஐந்தாம் முறையாக பாபர் படையெடுத்து வந்தார். பானிபட் நகரில் இரு படைகளும் மோதின. பாபரின் தற்காப்பு முறைகளைக் கண்டு திகைத்தப் படைகள் சுதாரிப்பதற்குள் பாபர் பீரங்கி தாக்குதல் நடத்தி படைகளைச் சிதறடித்தார். மிகுந்த வீரத்துடன் போர்புரிந்த இப்ராஹிம் லோடி மரணமடைந்தார். இத்துடன் லோடி வம்சம் முடிவுக்கு வந்தது. இப்போர் இந்தியாவில் மொகலாயப் பேரரசு ஏற்படக் காரணமாக அமைந்தது. லோடியின் படையினர் எண்ணிக்கை பாபருடையதை விஞ்சியிருந்த போதிலும், பாபரின் வீரர்களின் திறமையும், லோடியின் வீரர்கள் படையை விட்டு விலகிக் கொண்டமையும், லோடியின் வீழ்ச்சிக்கு வித்திட்டது. பானிப்பாட் போர் என்று அழைக்கப்படுவதும், பானிப்பாட் என்னும் இடத்தில் இடம்பெற்றதுமான போரில் இப்ராகிம் லோடி இறந்தார்.

தில்லியில் லோடி பூங்காவுக்குள் இருக்கும் "சீசு கும்பாட்" என்பதே இப்ராகிம் லோடியின் சமாதி என்று பிழையாக நம்பப்படுவது உண்டு. உண்மையில் இவரது சமாதி பானிப்பட்டில் வட்டாட்சியர் அலுவலகத்துக்கு அருகில், பூ அலி சா கலந்தர் சூபி குருவின் தர்காவுக்கு அருகின் அமைந்துள்ளது. இது ஒரு மேடைமீது அமைந்துள்ள செவ்வக வடிவமான எளிமையான கட்டிடம் ஆகும். இதனை அடைவதற்குப் பல படிகளைக் கொண்ட படிக்கட்டுகள் அமைந்துள்ளன. இந்தச் சமாதியை பிரித்தானியர் புதுப்பித்தனர். பாபரின் கையால் லோடி இறந்தது, சமாதி புதுப்பிக்கப்பட்டது ஆகிய தகவல்களைக் கொண்ட கல்வெட்டு ஒன்றும் 1866 ஆம் ஆண்டில் இங்கே வைக்கப்பட்டது 




</doc>
<doc id="64130" url="https://ta.wikipedia.org/wiki?curid=64130" title="தில்லி சுல்தானகம்">
தில்லி சுல்தானகம்

தில்லி சுல்தானகம் என்பது 1206 ஆம் ஆண்டு முதல் 1526 ஆம் ஆண்டு வரை இந்தியாவை ஆண்ட பல்வேறு அரசுகளைக் குறிக்கும். பல்வேறு துருக்கிய, பஸ்தூனிய வம்சத்தினர் தில்லியில் இருந்து இந்தியாவை ஆண்டனர். இவற்றுள் மம்லுக் வம்சம் (1206-90), கில்சி வம்சம் (1290-1320), துக்ளக் வம்சம் (1320-1413), சையிது வம்சம் (1414-51), லோடி வம்சம் (1451-1526) என்பன அடங்கும். 1526 இல் முகலாயப் பேரரசு சுல்தானகத்தைத் தன்னுள் அடக்கிக்கொண்டது.

இந்தியாவின் இரண்டாவது முசுலிம் ஆக்கிரமிப்பாளர் முகம்மது கோரி அரசியல் நோக்கங்களைக் கொண்டிருந்தார். இவர் பிரித்திவிராஜ் சௌகானுடன் தாரைன் போர்கள் எனப்பட்ட இரண்டு போர்களில் ஈடுபட்டார். இரண்டாவது போரில் வெற்றிபெற்ற "முகம்மது கோரி" அப்பகுதியில் தனது கட்டுப்பாட்டை நிலை நிறுத்தினார். இந்த வம்சத்தின் பெரும்பாலான ஆட்சியாளர் தொடக்கத்தில் கோரியின் அடிமைகளாகவே இருந்ததால் இவ்வம்சம் அடிமை வம்சம் எனவும் அழைக்கப்படுவது உண்டு. "கோரி" குதுப்புத்தீன் ஐபக் என்பவரை இந்தியப் பகுதிகளுக்கு ஆளுனராக்கியதுடன் குதுப் மினாரையும் கட்டத் தொடங்கினார். எனினும் இது குதுப்புதீனுக்குப் பின் வந்த இல்துமிசு என்பவராலேயே கட்டி முடிக்கப்பட்டது. இல்துமிசுக்குப் பின்னர் ஆட்சியில் அமர்ந்தவர் பால்பன் என்பவர். இவருக்குப் பின்னர் இல்துமிசின் மகளான ராசியா சுல்தானா ஆட்சிப் பொறுப்பை ஏற்றார் இவர் திறமை வாய்ந்த நிர்வாகியாகத் திகழ்ந்ததுடன், முசுலிம் உலகின் முதலாவது பெண் ஆட்சியாளராகவும் விளங்கினார். எனினும் துருக்கியப் பிரபுக்களின் எதிர்ப்புக் காரணமாக இவர் பதவி விலக நேரிட்டது. இதற்குப் பின்னர் பல திறமையற்ற, விரும்பப்படாத பல ஆட்சியாளர்கள் வந்து போயினர். ஆட்சிப் பகுதிகளில் ஏற்பட்ட புரட்சிகளாலும், பிரபுத்துவக் குடும்பங்களுக்கு இடையேயான எதிர்ப்பு உணர்ச்சிகளாலும் மம்லுக் வம்சம் 1290 இல் முடிவுற்றது.

கால்சி அல்லது கில்சி வம்சம் என அழைக்கப்படும் வம்சம் முகம்மது கோரியின் காலத்தில் தம்மை வங்காளத்தின் ஆட்சியாளர்களாக நிலைநிறுத்திக் கொண்டனர். இவர்கள் சதிப் புரட்சி மூலம் மம்லுக் ஆட்சியாளரை வெளியேற்றிப் பேரரசைக் கைப்பற்றினர். கால்சிகள் குசராத்தையும், மால்வாவையும் கைப்பற்றியதுடன், முதன்முதலாக நர்மதை ஆற்றுக்குத் தெற்கே தமிழ் நாடு வரையும் படை நடத்திச் சென்றனர். தில்லி சுல்தானகத்தின் ஆட்சி தொடர்ந்து தென்னிந்தியாவுக்குள் விரிவடைந்தது. முதலில் தில்லி சுல்தானகமும், பின்னர் அதிலிருந்து பிரிந்த குல்பர்கா பகுமானி சுல்தானகமும், பகுமானி சுல்தானகம் பிளவுபட்டு ஐந்து தனித்தனியான தக்காணச் சுல்தானகங்களாக ஆனபின் அவையும் தென்னிந்தியாவுக்குள் ஆட்சி நடத்தின. இக் காலத்தில் ஒன்றுபட்ட தென்னிந்தியா விசயநகரப் பேரரசின் தலைமையில் சில காலம் சுல்தானகங்களின் விரிவாக்கத்தைத் தடுத்து நிறுத்தியது. எனினும் இறுதியில் விசயநகரப் பேரரசும் 1565 இல் தக்காணச் சுல்தானகங்களிடம் வீழ்ச்சியடைந்தது.

துக்ளக் வம்சம் "காசி மாலிக்" எனவும் அறியப்பட்ட கியாசுத்தீன் துக்ளக் என்பவரால் நிறுவப்பட்டது. இவர் கால்சிகளின் கீழ் படைத் தளபதியாக இருந்தார். துக்ளக்குகள் ஆப்கானிசுத்தானைச் சேர்ந்த துருக்கிய இன மரபினர். எனினும் இவர்கள் நீண்ட காலம் இந்தியாவில் வாழ்ந்து பஞ்சாப் பகுதியின் ராசபுத்திரர், சாட்டுகள் போன்றோரோடு மண உறவும் கொண்டிருந்தனர். கியாசுத்தீனைத் தொடர்ந்து முகம்மது பின் துக்ளக் ஆட்சிக்கு வந்தார். இவர் உயர்ச்சியில் ஆர்வம் கொண்ட ஒருவர். பல வளர்ச்சித் திட்டங்களுக்கு இவரே மூல காரணமாக இருந்தார். எனினும் அதிட்டமின்மையாலும், சரியான திட்டம் இன்மையாலும் இவற்றுட்பல தோல்வியடைய நேரிட்டது. மத விடயங்களில் தாராண்மையை இவர் கடைப்பிடித்தார். சமூகத்தின் மரபுவாதம் சாராத, துருக்கியச் சார்பற்ற பிரிவுகளை இவர் விரும்பினார். இவரது ஆட்சிக் காலத்தின் தாயக முசுலிம்கள் பலம் வாய்ந்த பதவிகளுக்கு உயர்ந்தனர்.

இவரது வாரிசான ஃபைரூசு கான் சா முகம்மது பின் துக்ளக்கின் கொள்கைகளை முற்றாக மாற்றினார். இவர் மரபுவாத சுன்னி முசுலிமாகவும், மதம் தொடர்பில் குருட்டுப் பிடிவாதம் கொண்டவராகவும் இருந்தார். இந்துக்களையும், சியா முசுலிம்களையும் ஒடுக்கினார். தாயக முசுலிம்கள் மீது எதிர்ப்புணர்ச்சி கொண்டவராகவும் இவர் இருந்ததுடன், அரச பதவிகள் பரம்பரை வழி தொடர்வதற்கும் ஏற்பாடு செய்தார். இதனால், ஒடுக்கப்பட்ட சமூகங்களிலிருக்கும் முசுலிம்கள் உயர் பதவிகளுக்கு வருவது முடியாமல் போனது. இவரது இறப்புக்குப் பின் பேரரசின் வலு பெருமளவு குறைந்து போனது.

14 ஆம் நூற்றாண்டின் முதல் பாதியில் சுல்தானகம் நாணயப் பொருளாதாரத்தை மாகாணங்களிலும், மாவட்டங்களிலும் அறிமுகப் படுத்தியது. நாட்டுப்புறப் பொருளாதாரத்தை ஊக்குவிக்கவும், அவற்றிலிருந்து பயன்பெறுவதற்கும் அவற்றைப் பரந்த பண்பாட்டுப் புலத்துக்குள் கொண்டுவருவதற்கும் சந்தை மையங்கள் வலைப்பின்னல்களாக நிறுவப்பட்டன. அரச வருமானம் வெற்றிகரமான வேளாண்மையிலேயே பெரிதும் தங்கியிருந்தது. இதுவே, ஊர்களில் கிணறுகளை வெட்டுதல், விவசாயிகளுக்கு விதைகளை வழங்குதல், கரும்பு போன்ற வணிகப் பயிர்களை உற்பத்தி செய்வதற்கு ஊக்குவித்தல் போன்ற முகம்மது பின் துக்ளக்கின் திட்டங்களுக்குத் தூண்டுகோலாக இருந்தது.

தில்லி சுல்தானகமே பெண் ஆட்சியாளர் ஒருவரைக் கொண்டிருந்த சுல்தானகம் ஆகும். ராசியா சுல்தானா (1236-1240) என்னும் இவர் இந்தியாவின் மிகக் குறைவான பெண் ஆட்சியாளர்களில் ஒருவர். இவரது ஆட்சிக்காலம் மிகக் குறுகியதாக இருந்தாலும் வரலாற்றாளர்கள் இவரை மதிப்புடனேயே நோக்குகிறார்கள். இளவரசி ராசியா சுல்தானா பெயர் பெற்றவராகவும் அவரது உடன்பிறந்தோரிலும் புத்திக் கூர்மை உடையவராகவும் விளங்கினார். இந்தியத் துணைக்கண்டத்தின் வரலாற்றில் முதல் முசுலிம் பெண் ஆட்சியாளராக விளங்கியவர் இவரே. கிழக்கே தில்லியிலிருந்து மேற்கே பெசாவர் வரையும், வடக்கே காசுமீரில் இருந்து தெற்கே முல்தான் வரையும் இவரது நாடு பரந்திருந்தது. இவரது அரசுக்குள் இருந்த இவரது எதிர்ப்பாளர்கள் இவரையும் இவரது கணவரையும் கொன்று தில்லிக்கு வெளியே புதைத்துவிட்டனர்.

தில்லி சுல்தான்கள் அண்மைக் கிழக்கில் உள்ள முசுலிம் ஆட்சியாளர்களுடன் நல்ல உறவுகளைக் கொண்டிருந்தபோதும் அவர்களுடன் கூட்டு எதுவும் வைத்துக்கொள்ளவில்லை. சுல்தானகங்களின் சட்டங்கள் குரானையும், சரீயத்தையும் அடிப்படையாகக் கொண்டிருந்தன. முசுலிம் அல்லாத குடிமக்கள் தமது மதத்தைப் பின்பற்றுவதற்குத்தடை இருக்கவில்லை எனினும், பிற மதங்களைப் பின்பற்றுபவர்களுக்குத் தலை வரி விதிக்கப்பட்டது. சுல்தான்கள் நகர மையங்களிலிருந்து ஆட்சி செய்தனர். அதேவேளை நாட்டுப்புறங்களில் உருவாகிய நகரங்களுக்கான மையங்களாகப் படைமுகாம்களும், வணிகப் பகுதிகளும் விளங்கின. சுல்தானகங்களின் மிகப்பெரிய பங்களிப்பு, துணைக்கண்டத்தை, 13 ஆம் நூற்றாண்டில், தற்காலிகமாக மத்திய ஆசிய மங்கோலியர்களின் படையெடுப்பில் இருந்து பாதுகாத்தமை ஆகும். எனினும், 1398 ஆம் ஆண்டின் தைமூரின் ஆக்கிரமிப்பு தில்லி சுல்தானகத்தின் வலிமையைப் பெரிதும் பாதித்தது.

சுல்தானகத்தை ஆண்ட கடைசி வம்சம் லோடி வம்சம் ஆகும். இந்த வம்சத்தின் கடைசி ஆட்சியாளரான இப்ராகிம் லோடி அவரது அரசைச் சேர்ந்தோராலும், குடிமக்களாலும் பெரிதும் வெறுக்கப்பட்டார். இதனால், பஞ்சாப்பின் ஆளுனராக இருந்த தௌலத் கானும், அவரது மாமனாரான ஆலம் கானும் இந்தியாவைக் கைப்பற்றும்படி காபுலை ஆண்டுவந்த பாபருக்கு அழைப்பு விடுத்தனர்.

ஏப்ரல் 1526 இல் இடம்பெற்ற முதலாவது பானிப்பட் போரில் பாபர் வெற்றிபெற்றார். இப்ராகிம் லோடி போர்க்களத்தில் கொல்லப்பட்டார். பாபர் ஆக்ராவையும், தில்லியையும் கைப்பற்றிக் கொண்டார். இதன் மூலம் பின்னர் 300 ஆண்டுகள் இந்தியாவில் ஆட்சி நடத்திய முகலாய வம்சத்தையும் தொடக்கி வைத்தார்.

தில்லி சுல்தானகத்தின் காலப்பகுதி இந்தியாவின் பண்பாட்டு எழுச்சியின் காலப் பகுதி ஆகும். இந்து-முஸ்லிம் பண்பாட்டுக் கலப்பு நிலைத்த விளைவுகளைக் கட்டிடக்கலை, இசை, இலக்கியம், மதம் ஆகியவற்றில் ஏற்படுத்தியது. 1398 ஆம் ஆண்டின் தைமூரின் படையெடுப்புக்குப் பின் சுல்தானகத்தின் வலு குறைந்துபோனது. அவத், வங்காளம், சவுன்பூர், குசராத், மால்வா ஆகிய இடங்களில் சுதந்திரமான சுல்தானகங்கள் நிறுவப்பட்டன. எனினும், முகலாயர்களால் கைப்பற்றப்படுவதற்கு முன், லோடி வம்சத்தினரின் கீழ் தில்லி சுல்தானகம் சிறிதுகாலம் நல்ல நிலையில் இருந்தது.





</doc>
<doc id="64134" url="https://ta.wikipedia.org/wiki?curid=64134" title="உள்-பிணைவு படிவாக்கம்">
உள்-பிணைவு படிவாக்கம்

உள்- பிணைவு படிவாக்கம் (infusion cloning) ஒரு எளிமையான, விரைவான பக்டிரியல் படிவாக்கம் (bacterial cloning) செய்யும் முறையாகும். இம்முறையில் நாம் படிவாக்கம் செய்ய விரும்பும் டி.என்.ஏ பகுதிகளை நேரடியாக நாம் படிவாக்கம் செய்ய விரும்பும் பரப்பிகளில் (Plasmid Vector) இசைவாக்கலாம். மேலும் நாம் விரும்பும் நிலைகளில் அதாவது நேர் மற்றும் எதிர் அல்லது தலைகீழ் நிலைகளில் (sense or antisense orientation) படிவாக்கம் செய்யலாம். இதனால் காலவிரயம், பணிச்சுமை குறைவாகும். 

இந் நுட்பத்தில் பயன்படும் இணைவு நொதிக்கு (Ligase) வெட்டி இணைக்கும் தன்மை கொண்டு இருக்கும்.இந் நொதியால் ஒத்தெதிர் இணைவு மாற்றம் (homologus recombination) செய்யும் வல்லமை கொண்டவை.அதனால் இம்முறையில் படிவாக்கம் செய்ய விரும்பும் டி.என்.ஏ பகுதிகளை பாலிமரசு தொடர் வினைக்காக நாம் ஆக்கும் முன்முனையங்களில் (Primer) 15 அல்லது 18 நாம் படிவாக்கம் செய்யவிரும்பும் பரப்பிகளின் வரிசைகளை (sequence) கூடுதலாக இடவேண்டும். மேலும் ஒத்தெதிர் இணைவு மாற்றம் நடைபெறுவதற்கு ஏதுவாக பரப்பியில் உள்ள பல் படிவாக்க இடத்தில் (multiple cloning site) உள்ள கட்டுள்ள நொதிகளில் (restriction enzyme) ஒன்றை தேர்ந்தெடுத்து அவைகளை முன்முனையங்களில் (primer) கூடுதலாக இட வேண்டும். பின் பரப்பியேய், முன்முனையங்களில் இட்ட கட்டுள்ள நொதியால் செரிமானம் (digestion) செய்யப்பட்டு , பி.சி.ஆர். விளை பொருட்களை கலந்து நாம் படிவாக்கம் செய்யலாம்.


</doc>
<doc id="64135" url="https://ta.wikipedia.org/wiki?curid=64135" title="உமாயூனின் சமாதி">
உமாயூனின் சமாதி

உமாயூனின் சமாதி (இந்தி: हुमायूँ का मक़बरा, உருது: ہمایون کا مقبره "Humayun ka Maqbara") என்பது முகலாயப் பேரரசர் உமாயூனின் சமாதிக் கட்டிடம் ஆகும். இது உண்மையில் பல கட்டிடங்களை உள்ளடக்கிய ஒரு தொகுதியாக உள்ளது. இது இந்தியாவின் தலை நகரமான தில்லியில், நிசாமுத்தீன் கிழக்குப் பகுதியில், 1533 ஆம் ஆண்டில் உமாயூன் கட்டுவித்த புராணா கிலா எனப்படும் நகருக்கு அண்மையில் அமைந்துள்ளது. கிபி 1562 ஆம் ஆண்டில் உமாயூனின் மனைவியான அமீதா பானு பேகம் இதனைக் கட்டுவிக்கத் தொடங்கினார். இதனை வடிவமைத்தவர் மிராக் மிர்சா கியாத் என்னும் பாரசீகக் கட்டிடக் கலைஞர். இவ்வளவு பெரிய கட்டிடத்தில் சிவப்பு மணற்கற்கள் பயன்படுத்தப்பட்டதும் இதுவே முதல் தடவை ஆகும்.

இக் கட்டிடத் தொகுதி, முக்கியமான கட்டிடமாகிய பேரரசர் உமாயூனின் சமாதிக் கட்டிடத்தை உள்ளடக்கியுள்ளது. இங்கேயே அவரது மனைவியான அமீதா பேகம், பின்னாட் பேரரசரான சா சகானின் மகன் தாரா சிக்கோ ஆகியோரதும்; பேரரசர் சகாந்தர் சா, பரூக்சியார், ராஃபி உல்-தார்சத், ராஃபி உத்-தௌலத், இரண்டாம் ஆலம்கீர் போன்ற பல முகலாயர்களதும் சமாதிகளும் இங்கே உள்ளன. யுனெஸ்கோ உலக பாரம்பரியக் களமாக அறிவிக்கப்பட்டுள்ள இது முகலாயக் கட்டிடக்கலை வரலாற்றில் ஒரு பெரிய முன்னேற்றமாகக் கருதப்படுகிறது. இக் கட்டிடமும் இதனோடிணைந்ததும் பாரசீகப் பூங்காக்களின் பாணியில் அமைந்ததுமான சார்பாக் பூங்காவும் அதற்கு முன் இந்தியாவில் எப்போதும் காணப்படாத வகையில் அமைந்ததோடு, பிற்கால முகலாயக் கட்டிடங்களுக்கு ஒரு மாதிரியாகவும் அமைந்தது.

தனது மூதாதையர்களில் ஒருவரும், ஆசியாவைக் கைப்பற்றியவருமான தைமூரின், சமர்க்கண்டில் உள்ள குர்-இ அமீர் என்னும் சமாதியைத் தழுவிச் சமாதிக் கட்டிடத்தை பாரடைசுப் பூங்காவில் அமைக்கும் வழக்கம் தொடங்கியது முதல் முகலாயப் பேரரசரும் உமாயூனின் தந்தையுமான பாபரின் சமாதியிலேயே. பாக்-இ பாபர் எனப்படும் பாபரின் சமாதி, ஆப்கனிசுத்தானின், காபுலில் அமைந்துள்ளது. எனினும், உமாயூனின் சமாதிக் கட்டிடம் அவரது தந்தை பாபரின் அடக்கமான அளவையுடைய சமாதிக் கட்டிடத்திலிருந்து பெருமளவுக்கு வேறுபட்டுக் காணப்படும் ஒரு கட்டிடம் ஆகும். பாபருடன் தொடங்கி உமாயூனின் சமாதியில் பெரும் முன்னேற்றத்தைப் பெற்ற சமாதிக் கட்டிடக் கட்டிடக்கலை ஆக்ராவில் பின்னாளில் கட்டப்பட்ட தாஜ்மகாலில் அதன் உச்சநிலையை அடைந்தது எனலாம்.

இது கட்டப்பட்ட நிலம் யமுனை ஆற்றங்கரையில் அமைந்துள்ளது. முகலாய அரசர்களால் மதிக்கப்பட்டவரும், மிகவும் பெயர் பெற்றவருமான நிசாமுத்தீன் ஔலியா எனப்படும் சூபி குருவின் சமாதிக் கட்டிடமான நிசாமுத்தீன் தர்காவுக்கு அருகில் இருந்ததால் இந் நிலம் தெரிவு செய்யப்பட்டது. இக் குருவின் தங்குமிடமும் அருகிலேயே இருந்தது. பின்னாளில் 1857 ஆம் ஆண்டின் இந்தியக் கலகத்தின்போது கடைசி முகலாயப் பேரரசர் பகதூர் சா சஃபாரும் மூன்று இளவரசர்களும் ஆங்கிலேயத் தளபதி ஒட்சனால் பிடிக்கப்பட்டு ரங்கூனுக்கு நாடுகடத்தப்படும்வரை இங்கேயே தஞ்சம் அடைந்திருந்தனர்.

இந்த நிலம், அடிமை வம்சத்தினர் காலத்தில் நசிருத்தீனின் மகனான சுல்தான் கெக்குபாத்தின் தலைமையிடமான கிலோக்கேரி கோட்டையைச் சேர்ந்ததாக இருந்தது.

1556 ஆம் ஆண்டு சனவரி 20 ஆம் தேதி உமாயூன் மறைந்த பின்னர் அவரது உடல் தில்லியில் உள்ள அவரது அரண்மனையிலேயே அடக்கம் செய்யப்பட்டது. பின்னர் 1558 ல் காஞ்சர் பெக்கினால் இவ்வுடல் பஞ்சாப்பில் உள்ள சிர்கிந்த் என்னும் இடத்துக்கு எடுத்துச் செல்லப்பட்டது. அங்கே 1571 ஆம் ஆண்டில் உமாயூனின் சமாதி முடிவடையும் கட்டத்தில் இருந்தபோது அப்போதைய முகலாயப் பேரரசரும் உமாயூனின் மகனுமான அக்பர் அதனைப் பார்வையிட்டார்.

எனினும் உமாயூனின் அரசியான அமீதா பானு பேகம் 1652 ஆம் ஆண்டில் தில்லியில் புதிய சமாதிக் கட்டிடத்தைக் கட்ட உத்தரவிட்டார். இதனைக் கட்டுவதற்கு அக் காலத்தில் 15 இலட்சம் ரூபாவுக்குச் சமமான தொகை செலவானதாகத் தெரிகிறது. பல வரலாற்றாளர்கள் இவ்வரசியை அரச குடும்பத்தைச் சேர்ந்த இன்னொருவரான ஹாஜி பேகம் என்பவருடன் சேர்த்துக் குழம்பியுள்ளார்கள். ஆனால் அக்பர் காலத்தில் எழுதப்பட்ட 16 ஆம் நூற்றாண்டைச் சேர்ந்த விரிவான ஆவணம் ஒன்றின்படி, ஹாஜி பேகம் என்பவர், உமாயூனின் தாயின் சகோதரரின் மகனாவார். இவர் பின்னர் உமாயூனின் சமாதிக் கட்டிடத்துக்குப் பொறுப்பாக நியமிக்கப்பட்டார்.

மிகச்சில சமகால வரலாற்றாளர்களில் ஒருவரான அப்த் அல்-காதிர் பதாவுனி என்பவர் இதன் கட்டுமானம் பற்றிய குறிப்புக்களைத் தந்துள்ளார். இவரது கூற்றுப்படி இதனைக் கட்டிய கட்டிடக்கலைஞர் மிரா மிர்சா கியாசு வட மேற்கு ஆப்கானிசுத்தானில் உள்ள ஏரத் என்னும் இடத்தைச் சேர்ந்தவர். ஏரத்திலும், இன்றைய உசுபெக்கிசுத்தானில் உள்ள புக்காராவிலும், இந்தியாவின் பிற இடங்களிலும் பல கட்டிடங்களை இவர் வடிவமைத்துள்ளார். ஆனால் உமாயூன் சமாதிக் கட்டிடம் முற்றுப்பெற முன்னரே இவர் இற்ந்து விட்டதனால், இவரது மகன் சையத் முகம்மத் இபின் மிராக் கியாத்துட்டீன் கட்டிடத்தைத் தனது தந்தையின் வடிவமைப்பின்படி 1571 ஆம் ஆண்டில் கட்டி முடித்தார்.

1611 ஆம் ஆண்டில் இச் சமாதிக்குச் சென்ற ஒரு ஆங்கிலேய வணிகரான வில்லியஃம் ஃபின்ச் என்பார் இதன் மைய அறையின் உட்பகுதி குறிந்த விபரங்களைத் தந்துள்ளார். அங்கே விலையுயர்ந்த கம்பளங்கள் விரிக்கப்பட்டிருந்தது பற்றியும், தூய வெள்ளைத் துணியால் போர்த்தப்பட்ட கூடாரம் ஒன்று அங்கு இருந்ததாகவும், புனித நூல்களும், உமாயூனின் வாள், தலைப்பாகை, காலணிகள் என்பன அங்கே வைக்கப்பட்டிருந்ததாகவும் அவர் தகவல் தந்துள்ளார்.

கண்ட கற்களால் கட்டப்பட்ட உயரமான சுற்று மதில்களைக் கொண்ட இவ்வளாகத்தின் மேற்கிலும், தெற்கிலும் உள்ள நுழைவாயில்களில் இரண்டு மாடிகள் உயரம் கொண்ட வாயிற் கட்டிடங்கள் உள்ளன. 16 மீட்டர் உயரமான இக் கட்டிடத்தின் உட்செல்லும் வழிக்கு இரு பக்கங்களிலும் அறைகள் காணப்படுகின்றன. முதன்மை நுழைவாயில் ஆறு மூலைகள் கொண்ட விண்மீன் வடிவத்தால் அழகுபடுத்தப்பட்டுள்ளது.

கண்டகற்களாலும், சிவப்பு மணற்கற்களாலும் கட்டப்பட்ட சமாதிக் கட்டிடத்தில், சலவைக்கற்கள் போர்த்து பொருளாகவும், தள ஓடுகளாகவும் பயன்படுவதுடன், அழகூட்டல் மறைப்புக்கள், கதவு நிலைகள், தாழ்வாரங்கள், முதன்மைக் குவிமாடம் என்பனவும் சலவைக்கற்களால் ஆக்கப்பட்டுள்ளன. இக் கட்டிடம் எட்டு மீட்டர் உயரமும், 12,000 ச மீட்டர் பரப்பளவும் கொண்டதும், வளைவு அமைப்புக்களினால் தாங்கப்படுவதுமான பரந்த தாங்கு மேடை ஒன்றின்மீது அமைக்கப்பட்டுள்ளது. அடிப்படையில் கட்டிடம் சதுரமான தள வடிவம் கொண்டது எனினும், இதன் மூலைகள் வெட்டப்பட்டிருப்பதால் ஒரு பல்கோணம் போலத் தோற்றம் தருகின்றது. கண்டகற்களால் கட்டப்பட்ட கட்டிடத்தின் அடிப்பீடம் 56 சிற்றைறைகளைக் கொண்டுள்ளது. இவற்றுள் 100க்கு மேற்பட்ட கல்லறைகள் உள்ளன.

பாரசீகக் கட்டிடக்கலையில் செல்வாக்குக்கு உட்பட்ட இக் கட்டிடம் 47 மீட்டர் உயரம் கொண்டது. இதன் ஒரு பக்கம் 90 மீட்டர் (300 அடி) நீளமானது. உயர்ந்த கழுத்துப் பகுதியின் மீது பாரசீகப் பாணியிலான இரட்டைக் குவிமாட அமைப்புக்கொண்ட முதல் இந்தியக் கட்டிடம் இதுவாகும். 42.5 மீட்டர் உயரம் கொண்ட இதன் உச்சியில் 6 மீட்டர் உயரமான முடிவுத் தண்டு பொருத்தப்பட்டுள்ளது. இம் முடிவுத்தண்டின் உச்சியில் தைமூரியச் சமாதிகளில் இருப்பதுபோல் பிறைவடிவம் காணப்படுகின்றது.

இரட்டை அல்லது இரட்டை அடுக்காக அமைந்த குவிமாடத்தின் வெளி அடுக்கு அதன்மீது போர்த்தப்பட்டுள்ள வெள்ளைச் சலவைக்கல் போர்வையைத் தாங்குகிறது. உட்புற அடுக்கு உள் மண்டபத்தின் வளைவாக அமைந்த கூரைக்கு வடிவம் கொடுக்கிறது. வெள்ளைச் சலவைக்கல்லாலான குவிமாடத்துக்கு முரண்தோற்றம் தரும் வகையில் கட்டிடத்தின் ஏனைய பகுதிகள் மணற்கல்லின் சிவப்பு நிறம் காட்டுகின்றன. எனினும் இச் சிவப்பு மணற்கற்களின் ஒரே தன்மைத்தான தோற்றத்தைக் குறைக்கும் வகையில் அவற்றில் ஆங்காங்கே வெள்ளை மற்றும் கருப்புச் சலவைக்கற்களாலும், மஞ்சள் மணற்கற்களாலும் இழைப்புவேலைகள் செய்யப்பட்டுள்ளன.




</doc>
<doc id="64136" url="https://ta.wikipedia.org/wiki?curid=64136" title="பல் படிவாக்க இடம்">
பல் படிவாக்க இடம்

பல் படிவாக்கம் இடம் (multiple cloning site) என்பது கணிமி (plasmid) பரப்பிகளில் (plasmid vector) உள்ள இன்றியமையாத ஒரு பகுதி ஆகும். இவ்விடத்தில் பல கட்டுள்ள நொதிகளின் வெட்டும் அல்லது செரிமானம் (cut or digestion) செய்வதக்கான ஈரிழை வரிசைகள் காணப்படும். இவைகள் ஒற்று முனை (blunt end) அல்லது நீட்சி முனையெய் (sticky end) உருவாக்க கூடிய கட்டுள்ள நொதிகள் ஆகும். நாம் விரும்பும் நொதியேய் தேர்ந்தெடுத்து அவைகளில் நாம் விரும்பும் டி.என்.ஏ வின் எப்பகுதியும் படிவாக்கம் இயலாம்.

பரப்பியில் அளவு குறையும் போது, பல் படிவாக்கம் இடத்தில் உள்ள கட்டுள்ள நொதியின் எண்ணிக்கை மிகையாக அமையும் (Ex pUC19, pOK12). மாறாக கணிமி பரப்பியின் அளவு கூடும் போது, அவ்விடத்தில் உள்ள கட்டுள்ள நொதிகளின் எண்ணிக்கை குறையும் (Ex. pGA643). ஏனெனில் பரப்பியின் அளவு கூடும் போது, கட்டுள்ள நொதியின் செரிமான வரிசை அவற்றில் அமைவதற்க்கான வாய்ப்புகள் மிகையாகின்றன. புதிய வகை கட்டுள்ள நொதிகளின் விற்பனையேய் அதிகரிக்க, சில வேளைகளில் சில நிறுவனங்கள் கணிமி பரப்பிகளில், புதிய வகையான கட்டுள்ள நொதிகளின் வரிசைகளை இடும் வழக்கமும் உண்டு.


</doc>
<doc id="64140" url="https://ta.wikipedia.org/wiki?curid=64140" title="தமிழ்நாடு மக்கள் கண்காணிப்புக் குழு">
தமிழ்நாடு மக்கள் கண்காணிப்புக் குழு

மக்கள் கண்காணிப்புக் குழு என்பது தமிழ்நாட்டில் இயங்கும் ஒரு மனித உரிமைகள் அமைப்பாகும். இந்த அமைப்பு மதுரையில் அடித்தளம் கொண்டது. இது 1995 ம் ஆண்டு தொடங்கப்பட்டு, இதன் பணி விரிவாக்கப்பட்டு வருகிறது. 

கண்காணிப்பு, சட்ட நடவடிக்கைகள், பாதிக்கப்பட்டோருக்கு உதவுதல் போன்ற பல செயற்திட்டங்களை இது நிறைவேற்றுகிறது.



</doc>
<doc id="64141" url="https://ta.wikipedia.org/wiki?curid=64141" title="தமிழர் மனித உரிமைகள் மையம்">
தமிழர் மனித உரிமைகள் மையம்

தமிழர் மனித உரிமைகள் மையம் என்பது பிரான்சில் இருந்து இயங்கும் ஒரு மனித உரிமைகள் அமைப்பு ஆகும். இது 1990 தொடங்கப்பட்டது. இலங்கைத் தமிழர்களுக்கு எதிராக இழைக்கப்படு அநீதிகளை எடுத்துரைப்பதில் இந்த அமைப்பு கவனம் காட்டுகிறது. 


</doc>
<doc id="64142" url="https://ta.wikipedia.org/wiki?curid=64142" title="மனித உரிமை மக்கள் பாதுகாப்பு இயக்கம்">
மனித உரிமை மக்கள் பாதுகாப்பு இயக்கம்

மனித உரிமை மக்கள் பாதுகாப்பு இயக்கம் என்பது தமிழ்நாட்டில் இயங்கும் ஒரு மனித உரிமைகள் அமைப்பு ஆகும். வாழ்வு, சுதந்திரம், சமத்துவம், மதிப்பு மாண்பு ஆகியவற்றைப் பேணி, நீதியை நிலைநாட்டுவது இவர்களது கொள்கை என்று இவர்கள் வலைத்தளத்தில் கூறப்பட்டுள்ளது. 




</doc>
<doc id="64143" url="https://ta.wikipedia.org/wiki?curid=64143" title="மனிதம் (அமைப்பு)">
மனிதம் (அமைப்பு)

மனிதம் ஒரு தன்னார்வ, இலாப நோக்கமற்ற, சமய சார்பற்ற சமூக சேவை அமைப்பு. 




</doc>
<doc id="64145" url="https://ta.wikipedia.org/wiki?curid=64145" title="மெத்தனால்">
மெத்தனால்

மெத்தனால் ("Methanol") என்பது CHOH என்ற மூலக்கூற்று வாய்ப்பாடு கொண்ட ஒரு வேதிச்சேர்மமாகும். மெத்தில் ஆல்ககால், மரச்சாராயம், மர நாப்தா, கார்பினால், என்ற பெயர்களாலும் இதை அழைக்கிறார்கள். ஒரு மெத்தில் குழு ஐதராக்சில் குழுவுடன் இணைக்கப்பட்டிருந்தால் அதை மெத்தனால் எனலாம். MeOH என்ற சுருக்கக் குறியீடாகவும் இதை எழுதுகிறார்கள். ஒரு காலத்தில் மரத்தைச் சிதைத்து வாலைவடித்தல் முறையில் மெத்தனால் தயாரிக்கப்பட்டதால் இது மரச்சாராயம் என்ற பெயரைப் பெற்றது. இப்போதெல்லாம் மெத்தனால் பெருமளவில் கார்பனோராக்சைடை ஐதரசனேற்றம் செய்து தொழிற்சாலைகளில் தயாரிக்கப்படுகிறது.
மெத்தனால் என்பது ஓர் எளிய ஆல்ககால் ஆகும். இதன் வாய்ப்பாட்டில் ஒரு மெத்தில் குழுவுடன் ஓர் ஐதராக்சில் குழு இணைக்கப்பட்டுள்ளது. எளிதில் ஆவியாகக்கூடிய, எளிதில் தீப்பற்றக்கூடிய இந்த நீர்மம் நிறமற்றும் இலேசானதாகவும் காணப்படுகிறது. குடிக்கும் மதுவான எத்தனாலைப் போல தனித்துவமான மணத்தைப் பெற்றுள்ளது. இருந்தாலும் இது எத்தனாலைக் காட்டிலும் நச்சுத்தன்மை அதிகம் கொண்டது ஆகும். அறை வெப்பநிலையில் மெத்தனால் ஒரு முனைவுற்ற திரவம் ஆகும். ஆண்டுதோறும் 20 மில்லியன் டன்களுக்கு அதிகமாக மெத்தனால் தயாரிக்கப்படுகிறது. இது பார்மால்டிகைடு, அசிட்டிக் அமிலம், மெத்தில்-டெர்ட்-பியூட்டைல் ஈதர் உள்ளிட்ட மற்ற வேதிப் பொருட்கள் தயாரிக்க உதவும் ஒரு முன்னோடி வேதிச் சேர்மமாக உள்ளது.

சாதாரணமாக ஆரோக்கியமான மனிதர்களிடத்தில் ஒரு சிறிய அளவில் மெத்தனால் காணப்படுகிறது, இது ஒரு ஆய்வின் முடிவுடன் முடிவடைகிறது, வெளிப்படும் மூச்சில் உள்ள மெத்தனாலின் அளவை அளந்தறியிம் ஓர் ஆய்வு முடிவில், சராசரியாக மில்லியனுக்கு 4.5 பகுதிகள் மெத்தனால் இருப்பதாகத் கணக்கிடப்பட்டுள்ளது . மனிதர்களில் சராசரியாக உள்ள உள்ளார்ந்த 0.45 கிராம்/நாள் மெத்தனால் என்பது பழத்தில் காணப்படும் பெக்டின் வளர்சிதை மாற்றமடைவதற்கு ஒப்பாகும். ஒரு கிலோகிராம் ஆப்பிள் 1.4 கிராம் மெத்தனாலை உற்பத்தி செய்கிறது .
பல வகையான பாக்டீரியாக்களின் காற்றில்லா வளர்சிதை மாற்றத்தில் மெத்தனால் இயற்கையாக உற்பத்தி செய்யப்படுகிறது. பொதுவாக சுற்றுச் சூழலில் சிறு அளவுகளில் இது காணப்படுகிறது. இதன் விளைவாக வளிமண்டலத்திலும் மெத்தனால் ஆவி ஒரு சிறிய அளவு உள்ளது. வளிமண்டல மெத்தனால் சூரிய ஒளியினால் ஆக்சிசனேற்றம் செய்யப்பட்டு கார்பன் டை ஆக்சைடு மற்றும் நீராக மாறிக் கொண்டிருக்கிறது. 

விண்வெளியில் விண்மீன் உருவாகும் மண்டலங்களில் மெத்தனால் ஏராளமான அளவில் காணப்படுகிறது, வானியலில் இது போன்ற பகுதிகளை கண்டறிய உதவும் ஒரு அடையாளக் குறியீடாக மெத்தனாலின் இருப்பு பயன்படுகிறது. நிறமாலை உமிழ்வுக் கோடுகள் மூலமாக மெத்தனால் விண்வெளி ஊடகப் பகுதியில் கண்டறியப்படுகிறது

2006 ஆம் ஆண்டு, யோட்ரெல் பேங்க் வானியல் ஆய்வகத்தில் மெர்லின் வரிசைகளை பயன்படுத்தி வானொலி அதிர்வெண் தொலைநோக்கிகள் மூலமாக வானியலாளர்கள் விண்வெளியில் 288 பில்லியன் மைல்களுக்கு மேலான அளவுள்ள ஒரு பெரிய மெத்தனால் மேகத்தை கண்டுபிடித்தனர் .194 ஒளி ஆண்டுகளுக்கு அப்பால் உள்ள டி.டபிள்யூ ஐதரே என்ற இளம் விண்மீனில் மெத்தில் ஆல்ககால்இருப்பதை அல்மா வானியல் அதிர்வெண் தொலைநோக்கி வழியாக 2016 இல் வானியல் அறிஞர்கள் கண்டறிந்துள்ளனர் . 

மெத்தனால் மனிதர்களில் குறைநிலை கடும் நச்சுத்தன்மையைக் கொண்டிருக்கிறது, ஆனால் மிகவும் ஆபத்தானது. ஏனென்றால் எத்தனாலுடன் சேர்ந்து மெத்தனாலும் அவ்வப்போது பெரிய அளவில் உட்கொள்ளப்படுகிறது. மிகக் குறைந்த அளவான10 மி.லி. தூய மெத்தனால் கூட பார்வை நரம்பு அழித்து நிரந்தர பார்வை இழப்பை ஏற்படுத்தி விடும். 30 மி.லி என்றால் சாவை சந்திக்கக்கூடிய அளவுக்கு அபாயகரமானது ஆகும் . உடல் எடை நிலைக்கு ஏற்ப இதன் உயிர் கொல்லும் அளவின் இடைநிலை சராசரி அளவு தூய மெத்தனால் 100 மி.லி ஆகும் ). ஒரு நாளைக்கு 2 மி.கி/கி.கி மெத்தனால் என்ற அளவே பரிந்துரைக்கப்படும் அளவாகும் . நச்சுத்தன்மையின் விளைவுகள் உட்கொள்ளப்பட்ட பிறகு சில மணிநேரத்தில் தொடங்கும், மற்றும் முன்னதாக மாற்று மருந்தை உபயோகித்து நிரந்தர சேதத்தை தடுக்கலாம் . ஏனெனில் எத்தனாலும் மெத்தனாலும் தோற்றத்திலும் நெடியிலும் ஒரே மாதிரி தெரிவதால் வித்தியாசத்தை அடையாளம் காண முடிவதில்லை. 

மெத்தனால் இரண்டு வழிமுறைகள் மூலம் நச்சுத்தன்மையை உண்டாக்குகிறது. எத்தனால் மத்திய நரம்பு மண்டலத்தைப் பாதித்து மன அழுத்தத்தை உண்டாக்குவது போல மெத்தனாலும் உண்டாக்குகிறது என்பது முதல் வழிமுறையாகும். கல்லீரலில் உள்ள ஆல்ககால் டி ஐதரசனேசு நொதியின் தூண்டலால் பார்மால்டிகைடு வழியாக பார்மிக் அமிலமாக வளர்சிதைமாற்றச் செயல்முறை நிகழ்ந்து குடிமயக்கத்தை உண்டாக்குதல் இரண்டாவது வழிமுறையாகும் . இச்செயல்முறையில் மெத்தனால் ஆல்ககால் டி ஐதரசனேசினால் பார்மால்டிகைடாகவும், பார்மால்டிகைடு ஆல்டிகைடு டி ஐதரசனேசினால் பார்மிக் அமிலமாகவும் மாற்றப்படுகின்றன. ஒட்டு மொத்த பார்மால்டிகைடும் சிறிதளவும் எச்சமின்றி பார்மேட்டாக மாற்றப்படுகிறது . இந்த பார்மேட்டு மிகவும் நச்சுத்தன்மை கொண்டதாகும். உயிரினச் செல்களின் வளர்சிதை மாற்றத்தில் இது கடுமையான பாதிப்புகளை உண்டாக்குகிறது . 
குடிக்கும் மது கெட்டுப்போவதால் மெத்தனால் நச்சுத்தன்மை எதிர்பாராமல் ஏற்படுகிறது. இது வளர்ந்து வரும் உலகில் இந்நிலை மிகவும் பொதுவானது ஆகும் . 2013 இல் அமெரிக்காவில் மட்டும் 1700 க்கும் அதிகமான வழக்குகள் நிகழ்ந்தன. பாதிக்கப்பட்டவர்கள் பெரும்பாலும் வயது வந்த ஆண்கள் ஆவார்கள் . ஆரம்பகால சிகிச்சைக்கு உட்பட்டவர்கள் பாதிப்பில் இருந்து எளிதில் விடுபடமுடியும் . மெத்தனாலின் நச்சுத்தன்மை குறித்து 1856 ஆம் ஆண்டின் ஆரம்பத்தில் இருந்தே விவரிக்கப்பட்டு வருகிறது . 

நச்சு பண்புகளின் காரணமாக மெத்தனால் பெரும்பாலும் தொழில்துறை பயன்பாட்டிற்காக உற்பத்தி செய்யப்படுகிறது. 

ஒரு வினையூக்கியின் முன்னிலையில் கார்பனோராக்சைடும் ஐதரசனும் சேர்ந்து மெத்தனாலை உருவாக்குகின்றன.இன்று பரவலாக வினையூக்கியாகப் பயன்படுத்தப்படுவது அலுமினாவுடன் கலக்கப்பட்ட தாமிரம் மற்றும் துத்தநாக ஆக்சைடுகள் ஆகும். இம்பீரியல் வேதிச் தொழிற்சாலை முதன் முதலில் 1966 இல் இவ்வினையூக்கியைப் பயன்படுத்தியது. 5-10 மெகாபாசுக்கல் அழுத்தத்தில் 250 பாகை செல்சியசு வெப்பநிலையில் இவ்வினை நிகழ்த்தப்பட்டது.

ஒவ்வொரு மோல் கார்பனோராக்சைடிற்கும் 3 மோல ஐதரசன் என்ற அளவில் பயன்படுத்தப்பட்டு தொகுப்பு வாயு உற்பத்தி செய்யப்பட்டது. வினைக்கு இரண்டு மோல் ஐதரசனே தேவை என்றாலும் ஒரு மோல் ஐதரசன் கார்பன் டை ஆக்சைடை மெத்தனாலாககப் பயன்படுத்தப்படுகிறது. 

வினை வழிமுறையின் படி நோக்கினால் இச்செயல்முறை கார்பனோராக்சைடை கார்பன் டை ஆக்சைடாக மாற்றுவதிலிருந்து தொடங்குகிறது. பின்னர் கார்பன் டை ஆக்சைடு ஐதரசனேற்றம் அடைந்து மெத்தனால் உருவாகிறது :

உடன் விளைபொருளான நீர், நீர் வாயுவாக மறு சுழற்சி வினைக்கு பயன்படுத்திக் கொள்ளப்படுகிறது. 

மேற்கண்ட அனைத்து வினைகளையும் தொகுத்து கீழ்கண்ட சமண்பாடாகக் கூறலாம்.



</doc>
<doc id="64158" url="https://ta.wikipedia.org/wiki?curid=64158" title="புராணா கிலா">
புராணா கிலா

புராணா கிலா (இந்தி: पुराना क़िला, உருது: پُرانا قلعہ, மொழிபெயர்ப்பு: "பழைய கோட்டை")என்பது முகலாயப் பேரரசர் உமாயூனால் 1533 ஆம் ஆண்டில் தொடங்கி நிறுவப்பட்ட தினா-பனா என்னும் நகரத்தின் உள் நகரப் பகுதியாகும். புராணா கிலாவும் அதன் சுற்றுப்புறப் பகுதிகளும் தில்லியின் பத்தாவது நகரமாகத் திகழ்ந்தது. 1540 ஆம் ஆண்டில் சேர் சா சூரி, உமாயூனைத் தோற்கடித்த பின்னர் இக் கோட்டையின் பெயரை "சேர்கர்" என மாற்றியதுடன் ஐந்து ஆண்டுகள் நீடித்த தனது ஆட்சிக் காலத்தில் மேலும் பல அமைப்புக்களை இத் தொகுதியுள் கட்டினார். 1545 ல் சூரி இறந்ததும் அவரது வாரிசுகள் பலமானவர்களாக இல்லாததால் சூரி வம்ச ஆட்சி பலமற்றுப் போனது. 15 ஆண்டுகளுக்குப் பின் 1555 ஆம் ஆண்டில் உமாயூன் மீண்டும் புராணா கிலாவையும், தில்லியின் ஆட்சியையும் கைப்பற்றிக் கொண்டார். எனினும் அவரது ஆட்சி அதற்குமேல் ஓராண்டு மட்டுமே நீடித்தது. 1556 ஆம் ஆண்டில் கோட்டைக்குள் நிகழ்ந்த விபத்து ஒன்றில் உமாயூன் இறந்தார். 

இக் கோட்டையின் மதில் 18 மீட்டர்கள் உயரமானது. 1.5 கிலோ மீட்டர்கள் நீளத்துக்குக் கட்டப்பட்டுள்ல இம் மதிலில் மூன்று வளைவமைப்புக் கொண்ட நுழைவாயில்கள் உள்ளன. மேற்கு நோக்கியிருப்பது "பாரா தர்வாஸ்" (பெரிய வாயில்) என அழைக்கப்படுகிறது. இது இன்றும் பயன்பாட்டில் உள்ளது. தெற்குப் புறம் உள்ளது உமாயூன் நுழைவாயில். உமாயூனால் கட்டப்பட்டதால் அல்லது இங்கிருந்து பார்க்கும்போது உமாயூனின் சமாதி தெரிவதால் இப் பெயர் பெற்றிருக்கக்கூடும். மூன்றாவது தடைசெய்யப்பட்ட நுழைவாயில் எனப் பொருள்படும் "தலாக்கி" நுழைவாயில். எல்லா நுழைவாயில்களுமே சிவப்பு மணற்கற்களால் கட்டப்பட்ட இரண்டு மாடிகளைக் கொண்ட அமைப்புக்களாகும். இவற்றின் இரு பக்கங்களிலும் மிகப் பெரிய அரைவட்ட வடிவான கொத்தளக் கோபுரங்கள் அமைந்துள்ளன.


</doc>
<doc id="64178" url="https://ta.wikipedia.org/wiki?curid=64178" title="இயற்றி">
இயற்றி

இயற்றி என்ற சொல் குறிப்பவை 



இயக்கி
மின்னிலை இயக்கி


</doc>
<doc id="64183" url="https://ta.wikipedia.org/wiki?curid=64183" title="தேன்சிட்டு">
தேன்சிட்டு

தேன்சிட்டு அமெரிக்காவில் உள்ள ஓசனிச்சிட்டு (ஹம்மிங்க்பேர்ட்) ரகத்தைச் சேர்ந்த இப்பறவைகள், உருவத்தில் சிட்டுக்குருவியை விடச் சிறியவை. ஓசனிச்சிட்டை விடப் பெரியவை. பெண் குருவி பச்சை கலந்த பழுப்பு நிற இறக்கைகள் மற்றும் தலை, முதுகையும் வெளிர் நிற அடிப்பாகத்தையும் கொண்டது. ஆண் குருவியின் தலை, கழுத்து இவை கரு நீலத்தில் மயில் கழுத்து போன்று மின்னும். இறக்கையும் முதுகும் கருமையாகவும் அடி முதுகுகரு நீலத்திலுமாகவும் அடிப் பாகம் மஞ்சள் நிறமாகவும் இருக்கும். ஆங்கிலத்தில் இதன் பெயர் ‘பர்பிள் ரம்ப்ட் சன் பேர்ட் (Purple-rumped Sunbird)’ என்பதாகும்.

தமிழ்நாட்டில் காணப்படும் தேன்சிட்டுகள் இருவகைப்படும். ஓன்று ஊதாத் தேன்சிட்டு. மற்றொன்று ஊதாப்பிட்டு தேன்சிட்டு என்பதாகும். இரண்டாவது வகையே நம் தோட்டங்களில் சாதாரணமாகக் காணப்படும். முதல் வகையை "ஸ்க்ரப் ஜங்கிள்" என்று அழைக்கப்படும் சிறு காடுகளில்தான் அதிகம் பார்க்கமுடியும்.

ஊதாப்பிட்டு தேன்சிட்டு வகையின் ஆண் குருவி கருநீல நிறத்தில் இருக்கும். அதன் கழுத்தும் தலையும் மயில் கழுத்துப்போல மின்னும்.

தேன் சிட்டின் கூடு செடிகளின் கிளைகளில் இருந்து தொங்கிக் கொண்டிருக்கும். காய்ந்த சரகு, வேர்கள் இவற்றால் சிலந்தியின் வலைத் துண்டுகள் கொண்டு ஒட்டப்பட்டிருக்கும். வெளியே ஆங்காங்கே சிறிய வெள்ளைக் காகிதத் துண்டுகளோ அல்லது எட்டுக்கால் பூச்சியின் முட்டைகளைப் பாதுகாக்கும் உறையோ (வெள்ளை நிறத்தில் சுமார் ஒரு சென்டிமீட்டர் விட்டத்தில் வட்டமாக இருக்கும்) ஒட்டப் பட்டிருக்கும். இவ்வாறு செய்வது அழகுக்காகவா அல்லது கூட்டினை எதிரிகளிடம் இருந்து பாதுகாக்கவா என்பது இப்பறவைகளைப் படைத்த ஆண்டவனுக்கே வெளிச்சம். கூட்டிற்குள்ளே செல்ல பக்கவாடில் சுமார் மூன்று அல்லது நன்கு சென்டிமீடர் அளவிலான துவாரம் இருக்கும். அந்த துவாரத்திற்கு ஒரு 'சன் ஷேடும்' அமைக்கப் பட்டிருக்கும். கூட்டின் கீழ் பாகத்திலிருந்து சிறிய காய்ந்த இலைச் சரகுத் துண்டுகள் தொங்கிக் கொண்டு இருக்கும். கூட்டினைக் கட்டுவது பெண் குருவியே. ஆண் குருவியோ தானும் விழுந்து விழுந்து வேலை செய்யும் பாவனையில் கூடக் கூட பறந்து கொண்டிருக்கும். கூட்டின் உள்ளே பஞ்சு மெல்லிய வேர்த் துண்டுகள் இவற்றால் மெத்தை அமைக்கப் பட்டிருக்கும்.


</doc>
<doc id="64184" url="https://ta.wikipedia.org/wiki?curid=64184" title="மின்காப்பான்">
மின்காப்பான்

மின்காப்பான் (Insulator, Non-conductor ) என்பது மின்சாரம் தன் மீது பாய்வதை எதிர்க்கும் பொருள் ஆகும் . மின்கடத்தாப் பொருள் தன் அணுக்களில் உள்ள இணைதிறன் எதிர்மின்னிகள் (valence electrons) ஒன்றுக்கொன்று இருக்கமாக பிணைந்து இருக்கும். அந்த இணைதிறன் எதிர்மின்னிகள் இருக்கமாக பிண்ணி பிணைந்து இருப்பதால் இவ்வகை பொருட்களில் மின்சாரத்தை கடத்தாமல் எதிர்க்கிறது . இவையே மின்கடத்திகளின் மீது மின்காப்பானாக பயன்படுத்தப்படுகின்றன.

பொதுவாக மின்சாரத்தை பாய்ச்சாத எல்லா பொருட்களும் மின்காப்பான் எனப்படும். மின்னியல் துறையில் சில நெகிழிகள் கொண்டு மின்கடத்தானை தயாரிக்கிறார்கள். மேலும் மின்சார இயக்கிகளில் மின்காப்பானாக மூங்கில் பயன்படுகிறது. மின்காப்பான்கள் மின்கடத்திகளின் மேல் தோல்களாக அமைக்கப் பயன்படுத்துகின்றனர். இதனால் மின்கடத்திகள் மனித அல்லது விலங்குகளில் உடலில் தொடும் போது மின்சாரம் பாயாமல் இருக்கும். இது பாதுகாப்பிற்காகவும் விபத்தைத் தவிர்க்கவும் பயன்படுத்தப்படுகிறது.


</doc>
<doc id="64190" url="https://ta.wikipedia.org/wiki?curid=64190" title="இணைதிறன் எதிர்மின்னி">
இணைதிறன் எதிர்மின்னி

அணுக்களின் வெளிப்புற வலயத்தில் (விட்டத்தில்) சுற்றும் எதிர்மின்னிகளுக்கு இணைதிறன் எதிர்மின்னி அல்லது வலுவளவு எதிர்மின்னி (valence electron) என்று பெயர் . ஓர் அணு மற்றொரு அணுவுடன் இணைந்து சேர்மமாகும் (மூலக்கூறு ஆகும்) பொழுதோ பிறவாறு வேதியியல் வினைகளில் பங்கு கொள்ளும்பொழுதோ இந்த புற வலய எதிர்மின்னிகள் பங்கு கொள்வதால் இவற்றை இணைதிறன் எதிர்மின்னிகள் என அழைக்கப்படுகின்றன. இவற்றை இயை எதிர்மின்னிகள் என்றும், இவ் எதிர்மின்னிகள் உள்ள புற வலயத்தை இயைனி வலயம் என்றும் அழைக்கப்படும். அணுவின் வெளிப்புற வலயத்தில் நிரம்பி இருக்ககூடிய எல்லா இணைதிறன் எதிர்மின்னிகளும் ஓரணுவில் இருந்துவிட்டால், அவ்வணு தன் இணைதிறன் எதிர்மின்னிகளை மற்ற அணுக்களோடு வினை புரிவதற்கு தராது. இயைனி வலையத்தில் அது கொள்ளக்கூடிய எதிர்மின்னி எண்ணிக்கையினும் குறைவாக எதிர்மின்னிகள் இருந்தால் மட்டுமே எதிர்மின்னிகளை ஏற்றோ, இழந்தோ வேதிப் பிணைப்புகள் ஏற்படுகின்றன. புற வலயத்தில் அதிக அளவாகக் கொள்ளக்கூடிய எதிர்மின்னிகளின் எண்ணிக்கை அணுக்களின் வகைகளைப் பொருத்தது. 

எவ்வளவு இயைனி எதிர்மின்னிகள் அல்லது இணைதிறன் எதிர்மின்னிகள் அதிக அளவாக புற வலயத்தில் இருக்க முடியும் என்பது அது தனிம அட்டவணையில் எந்த நெடுங்குழுவில் உள்ளது என்பதைப் பொருத்தது. பிறழ்வரிசை மாழை அணுக்களைத்தவிர மற்ற அணுக்கள் அவை இருக்கும் இருக்கும் நெடுங்குழுவைக்கொண்டு முடிவு செய்யலாம். 
"* பிறழ்வரிசை மாழைகளில் உள்ள இயைனி எதிர்மின்னிகளை கணக்கிட பொதுவான முறை பயன்படாது. இதற்கு மாறாக டி-வலைய எதிர்மின்னி எண்ணிக்கையைக் (d electron count) கொண்டு அளவிடுகிறார்கள்"

"** ஈலியத்தைத் தவிர - இதில் இரண்டே இரண்டு இணைதிறன் எதிர்மின்னிகள்தாம் உள்ளன."


</doc>
<doc id="64192" url="https://ta.wikipedia.org/wiki?curid=64192" title="சியா இசுலாம்">
சியா இசுலாம்

ஷியா இஸ்லாம் (அரபு மொழி: شيعة, ஆங்கிலம்: Shi'a) இசுலாம் மதத்தின் முக்கியமான உட்பிரிவுகளுள் ஒன்று. இது இசுலாமிய மதப்பிரிவுகளுள் சன்னி இஸ்லாமிற்கு அடுத்தபடியாக அதிகமானோர் பின்பற்றும் பிரிவாகும். ஷியா என்ற சொல் “அலியை பின்பற்றுவோர்” என்று பொருள்படும் அரபு மொழிச் சொல்லில் இருந்து தோன்றியது. ஷியாக்கள் முகமது நபியின் மருமகன்களில் ஒருவரான அலியே அவரின் உண்மையான வாரிசு என்று நம்புகிறார்கள்.

இந்திய முஸ்லிம்களில் 90 சதவீதம் பேர் சன்னி முஸ்லிம்கள். பத்து சதவீதத்தினர் ஷியா முஸ்லிம்கள் ஆவர். சியா முசுலிம்கள் உலக முசுலிம் மக்கள்தொகையில் 10-20% உள்ளனர். மத்திய கிழக்கு நாடுகளின் மக்கள்தொகையில் இவர்கள் 38% ஆகும். ஷியா பிரிவினர் அதிகம் வாழும் முஸ்லிம் நாடு ஈரான் ஆகும். சன்னி, ஷியாக்களுக்கு இடையே பல நூறாண்டுகள் சண்டையும் சச்சரவும் இருந்து வருகிறது. ஷியாக்களின் ஆட்சி நடைபெறும் நாடுகள் ஈராக் மற்றும் இரான். இரானுக்கு அடுத்தபடியாக, இராக், லெபனான், பாகிஸ்தான், சிரியா, ஏமன், இந்தியா, வங்காள தேசம் என பல நாடுகளில் ஷியாக்கள் உள்ளனர்.

அல்லாஹ் ஒருவனே ஏக இறைவன், அவனால் அருளப்பட்டது குர்ஆன், அவனது இறுதித் தூதர் முஹம்மது நபி என்ற இஸ்லாத்தின் அடிப்படையை எல்லா பிரிவுகளும் ஏற்றுக் கொள்கின்றன. சன்னிகளும் ஷியாக்களும் அல்லாஹ் ஒருவனே; குர்ஆனும் ஒன்றே; இறுதித் தூதரும் ஒருவரே; மக்கா இறையில்லமும் (கஅபா) ஒன்றே. 

முஹம்மது நபிக்குப் பிறகு, இஸ்லாமிய ஆட்சியாளராக (கலீபா) யாரை ஏற்பது என்பதில் வேறுபாடு ஏற்பட்டது. முஹம்மது நபியின் நெருங்கிய தோழரும் மாமனாருமான அபுபக்கரை, முதல் கலீபாவாக சன்னிகள் ஏற்கின்றனர். ஷியா பிரிவினரோ, முஹம்மது நபியின் மற்றொரு தோழரும் மருமகன்களில் ஒருவரான அலியே நபியின் வாரிசு என்கின்றனர். இதில் தொடங்கிய சர்ச்சை பல நூற்றாண்டுகளுக்கு நீடித்து வருகிறதுது.
அலீஅவர்களின் ஆட்சிக் காலத்தில் அவர்களது ஆட்சிக்கு எதிராக காரிஜியாக்கள் புரட்சி செய்த போது, அலீ அவர்களது ஆட்சிக்கு ஆதரவாக ஒரு கூட்டம் செயல்படத் தொடங்கியது. இவர்களே ஷியாக்கள் ஆவர். ஷியா என்றால் கூட்டத்தினர் என்று பொருள். அலீ க்கு ஆதரவான கூட்டம் என்பதால் "ஷீயத் அலீ - அலீயுடைய கூட்டத்தினர்' என்று அழைக்கப்பட்டனர்.

இவ்வாறு தோன்றிய ஷியாக்கள் காலப் போக்கில், அலீ அவர்களையும் அவர்களது குடும்பத்தார்களையும் கடவுள் நிலைக்குக் கொண்டு சென்று விட்டனர். முகம்மது நபி, அலீ, அலீயின் மனைவி ஃபாத்திமா, மகன்கள் ஹஸன், ஹுசைன் ஆகிய ஐவருக்கும் தெய்வத் தன்மை இருப்பதாக ஷியாக்கள் நம்புகின்றனர்.

அலீ அவர்களுக்குக் கிடைக்க வேண்டிய நபித்துவம் அவர் சிறு வயதினராக இருந்ததால் முகம்மது நபி அவர்களிடம் வழங்கப்பட்டது என்பதும் ஷியாக்களின் நம்பிக்கையாகும்.

சுன்னி இஸ்லாத்தின் தொழுகைக்கான அழைப்பி (பாங்கு): "அல்லாஹு அக்பர்' என்று தொடங்கும் பாங்கின் பொருள், "இறைவன் மிகப் பெரியவன்! வணக்கத்துக்குரியவன் இறைவனைத் தவிர வேறெவரும் இல்லை. முஹம்மது இறைவனின் தூதர். தொழ வாருங்கள். வெற்றி பெற வாருங்கள்' என்பது. இதில், ஷியாக்கள் மேலும் ஒரு வரியைச் சேர்த்துக் கொள்கிறார்கள். "முஹம்மது நபி அல்லாஹ்வின் இறுதித் தூதர்; அவரது வாரிசு அலி' என்பதே அவ்வாசகம். ஐந்து வேளைத் தொழுகையை, மூன்று வேளைகளில் (இரண்டை ஒரே வேளையில்) தொழுது விடுகின்றனர் ஷியாக்கள். தொழுகையில், ஸஜ்தா எனும் சிரம் பணியும் நிலையில், "காகே ஷிபா' எனப்படும் புனித கர்பலாவின் மண்ணால் செய்யப்பட்ட "சில்' (ஓடு) ஒன்றை வைக்கிறார்கள். சன்னிகள் இவ்வாறு செய்வதில்லை. 
ஷிஆ பிரிவு 12 இமாமகளை பின்பற்றுகிறது.
அலீ முகம்மது நபியின் பெரிய தந்தையின் மகனும், முகம்மது நபியின் மருமகனுமான அலீ அவர்கள் நான்காவது கலீபாவாகப் பதவி வகித்தார். அலி ராசித்தீன் கலீபாக்களில் நான்காவது மற்றும் இறுதி கலீபா ஆவார். இவர் கிபி 656 முதல் கிபி 661 வரை ஆட்சி செய்தார். கிபி 661-ம் ஆண்டு இவர் படுகொலை செய்யப்பட்டார்.

அலீயின் மூத்த மகனும் முகம்மது நபியின் பேரனும் ஆவார்.
அலீயின் இளைய மகனும் முகம்மது நபியின் பேரனும் ஆவார்.
ஹுஸைனின் மகனாவார்.
ஹுஸைனின் மகனாவார்.
முஹம்மத் பாக்கிரின் மகனாவார். சிறந்த சட்ட மேதை. சுன்னா பிரிவாலும் போற்றபடுபவர்.
ஜஃபர் ஸாதிக்கின் மகனாவார். கும்ஸ் எனும் ஜகாத் பொருட்களை வசூலிக்க நடைமுறையை உருவாக்கியவர்.
மூஸா அல் காழிமின் மகனாவார். கலீபா மாமுன் ரஷீதால் இளவரசராக நியமிக்கப்பட்டவர்.
றிழாவின் மகனாவார்.அப்பாசிய கலீஃபாவின் துன்புறுத்தலுக்கு ஆளானவர். பெருந்தன்மை மற்றும் பக்திக்கு புகழ்பெற்றவர்.
ஜவாத்தின் மகனாவார் இவர் கலீஃபா அல் முத்தாஸ்ஸின் ஆணையின்படி விஷம் கொடுத்துக் கொல்லப்பட்டார்.
தந்தை ஹாதியின் மரணத்திற்கு பிறகு தனது வாழ்நாளில் பெரும்பகுதி கலீபாவால் இவருக்கு கட்டுப்பாடு விதிக்கப்பட்டது. பின்னர் இவரும் கலீஃபா அல் முத்தமீதுவின் ஆணையின்படி விஷம் கொடுத்துக் கொல்லப்பட்டார்.
இறுதி இமாம் மற்றும் வாக்குறுதியளிக்கப்பட்ட மஹ்தி என்பவர் ஆவார். இவர் மீண்டும் இஸ்லாம் சரியான ஆட்சியை மீண்டும் நிலைநிறுத்தி, பூமியை நீதி மற்றும் சமாதானத்துடன் வழங்குவார். 
என நம்பப்படுகிறது.
தமது வருவாயில் இரண்டரை சதவீதத்தை ஜகாத் (ஏழை வரி அல்லது கொடை) தர வேண்டும் என்பது ஒவ்வொரு முஸ்லிமுக்கும் விதிக்கப்பட்ட கடமை. பணக்காரர்களின் செல்வத்தில் ஏழைகளுக்கு உரிய பங்கு இது. ஷியா முஸ்லிம்கள், இந்த இரண்டரை சதவீத ஜக்காத்துடன், மொத்த ஆண்டு சேமிப்பில் 20 சதவீதத்தை கும்ஸ் ஆகத் தர வேண்டும்.

சன்னி, ஷியா முஸ்லிம்களை வேறுபடுத்திக் காட்டும் நிகழ்வு மொகரம் ஆகும். ஷியாக்கள், மொஹரத்தைத் துக்க அனுஷ்டிப்பாக முக்கியத்துவம் தந்து கடைபிடிக்கிறார்கள். சென்னையில் மொஹரம் நாளில் மார்பில் கைகளால் ஓங்கி அடித்தபடி, தங்களை வருத்திக் கொண்டு ஊர்வலம் செல்வதைப் பலரும் பார்க்கலாம்.
2009 அக்டோபரில் வெளியான "உலகளாவிய முஸ்லிம் மக்கள் தொகை " அறிக்கை அடிப்படையில்

டமாஸ்கஸ் வனாந்தரத்தில் அணிவகுத்துச் சென்றனர். பல குழந்தைகள் (இவர்களில் சிலர் முஹம்மதுவின் நேரடி சந்ததியினர்) வழியில் தாகம் மற்றும் வெளிப்பாடு காரணமாக இறந்தனர். அஷூராவுக்கு 40 நாட்களுக்கு பிறகு, சபர் மாதம் 20 ஆம் தேதி அர்பாய்ன் ஏற்படுகிறது

இந்தியாவில் ஷியாக்கள் எண்ணிக்கை குறைவு. உத்தரப் பிரதேசம், காஷ்மீரில், ஆந்திரம், தமிழகத்தில் எனப் பிரிந்துள்ளனர்..

தமிழகத்தில் ஷியாக்களின் மொத்த எண்ணிக்கை 12 ஆயிரம். சென்னை அண்ணா சாலையில் உள்ள ஆயிரம்விளக்கு மசூதிதான் இதன் தலைமையகம். தமிழக அரசின் தலைமை ஷியா காஜி ஜி.ஏ. அஸ்கரியின் அலுவலகம் இங்குதான் உள்ளது.

சென்னையில் 10 மசூதிகள், வேலூர் தொரப்பாடி, கிருஷ்ணகிரி, ஜெகதேவி, வந்தவாசி என சொற்பமான இடங்களில்தான் வாழ்கின்றனர். இவர்களது தாய்மொழி உருதுஆகும். தமிழ் அதிகமாக தெரியாது.



</doc>
<doc id="64193" url="https://ta.wikipedia.org/wiki?curid=64193" title="தாவூதி போரா">
தாவூதி போரா

உலகின் கோடீஸ்வர சமூகங்களில் ஒன்று தாவூதி போரா முஸ்லிம் சமூகம். வர்த்தகத்தில் கொடிகட்டிப் பறக்கும் போரா முஸ்லிம்கள், கலாசாரத்தில் தனித்தன்மை பெற்றவர்கள். இது, நூறு சதவீதம் கல்வி அறிவு பெற்ற சமூகமும்கூட. 60 சதவீதத்துக்கும் மேற்பட்டோர் பட்டதாரிகள்.

உலகம் முழுவதும் உள்ள 10 லட்சம் தாவூதி போரா முஸ்லிம்களில், சுமார் 9 லட்சம் பேர் இந்தியாவில் வசிக்கின்றனர். தமிழகத்தைப் பொருத்தவரை சென்னையில் இரண்டாயிரம் குடும்பங்களும் கோவை, திருப்பூர், ஈரோடு, திருச்சி, கள்ளக்குறிச்சி உள்ளிட்ட இடங்களில் இரண்டாயிரம் குடும்பங்களும் வசிக்கின்றன.

நான்கு நூற்றாண்டுகள் போரா முஸ்லிம்களின் பீடமாகவும், தாயகமாகவும் இருந்தது யேமன். அங்கிருந்துதான் 700 ஆண்டுகளுக்கு முன் போரா முஸ்லிம்கள் இந்தியாவுக்கு, குறிப்பாக, மும்பைக்கு வந்தனர். இவர்களது ஜமாஅத் பெயர் அஞ்சுமன்-னே-நஜ்மி.
25-வது மத குருவில் இருந்து இந்தியாவில் இம் மதப் பிரிவினரின் சரித்திரம் தொடங்குகிறது. 
இங்கிலாந்து, அமெரிக்கா, தென்னாப்பிரிக்கா, பாகிஸ்தான், இலங்கை, சவூதி அரேபியா உள்ளிட்ட நாடுகளிலும் போரா முஸ்லிம்கள் வாழ்கின்றனர். அங்கிருப்பவர்களும்கூட இந்தியாவில் இருந்து
சென்றவர்கள்தான்.

போரா முஸ்லிம்களின் சர்வதேசத் தலைமையகம் மும்பையில் உள்ளது. குஜராத்தில் பெரும்பான்மையாகவும் இதர மாநிலங்களிலும் வசிக்கிறார்கள். தாய் மொழி குஜராத்தி. அரபி, ஆங்கிலத்துடன் அந்தந்த மாநில மொழியில் பரிச்சயம் உண்டு.

சென்னையில் உயர் நீதிமன்றத்துக்கு எதிரே பிரம்மாண்டமாக அமைந்துள்ளது போரா முஸ்லிம்களின் மசூதி.

கூடி வாழ்வது, இவர்களின் சிறப்பு. கோவை பீளமேடு ஆவாரம்பாளையம் சாலையில் "புர்ஹானி நகர்' என்ற தனிக் குடியிருப்பே உள்ளது. இவர்களது மசூதி "அல் குத்பி அல் மஸ்ஜித்' என அழைக்கப்படுகிறது.இவர்களது உலக மத குரு தை அல்- முத்லக் என அழைக்கப்படும் டாக்டர் சையத்னா முஹம்மது புர்ஹானுதீன் சாஹிப். 52-வது போரா மத குருவான இவருக்கு வயது 91. இவர் பிறந்தது சூரத்தில். ஆரம்பக் கல்வியைத் தந்தையும், 51-வது மத குருவுமான சையத்னா தாஹிர் சைபுதீன் சாஹிப்பிடம் கற்றார்.

தந்தையின் நினைவாக இவர் உருவாக்கிய டாக்டர் சையத்னா தாஹிர் சைபுதீன் நினைவு அறக்கட்டளையால் ஆயிரக்கணக்கான முஸ்லிம்களும், முஸ்லிம் அல்லாதவர்களும் பயன் அடைந்து வருகின்றனர்.

70-களில் மும்பையில் புர்ஹானி வணிகவியல், கலைக் கல்லூரியை இவர் தோற்றுவித்தார். இன்று இவரது நிர்வாகத்தின் கீழ் உலகம் முழுவதும் 400-க்கும் மேற்பட்ட கல்வி நிலையங்கள் செயல்பட்டு வருகின்றன.

91-ல் சையத்னாவின் 80-வது பிறந்த நாளை முன்னிட்டு, சுற்றுச்சூழல் ஆராய்ச்சி, விழிப்புணர்வை வளர்க்க புர்ஹானி பவுண்டேஷன் (இந்தியா) நிறுவப்பட்டது. 99-ல் அலிகார் முஸ்லிம் பல்கலைக்கழகத்தின் வேந்தராகப் பொறுப்பேற்றார் சையத்னா.
"நீங்கள் எங்கு வாழ்கிறீர்களோ, அந்தத் தேசத்துக்கு உண்மையாக இருங்கள்' என்பதே போரா முஸ்லிம்களுக்கு இவர் வலியுறுத்தும் நெறி.

"புர்ஹானி கரசன் ஹசன்னா' என்ற டிரஸ்ட் மூலமாக தாவூதி போரா முஸ்லிம் சமுதாயத்தைச் சேர்ந்தவர்களுக்கு வட்டி இல்லாமல் கடன் வழங்கப்படுகிறது.
கரசன் ஹசன்னா என்றால் வட்டியில்லாக் கடன் என்று பொருள். அதாவது, இறைவழியில் அழகிய கடன் என்று பொருள்.ஆயிரக்கணக்கான போரா முஸ்லிம்கள் தொழிலிலும் வர்த்தகத்திலும் கொடிகட்டிப் பறக்க இந்த வட்டியில்லாக் கடன் உதவுகிறது.இந்த டிரஸ்ட்டை ஒரு குழு நிர்வகிக்கிறது. மாதந்தோறும் அவரவர் தகுதிக்கு ஏற்ப ஒரு குறிப்பிட்ட தொகையை சந்தாவாக இதற்குச் செலுத்த வேண்டும்.

மூன்று மாத சந்தா செலுத்திய பிறகு, செலுத்திய தொகையைப் போல மூன்று மடங்கு தொகை கடன் பெறலாம். கடன் வாங்குபவரின் திருப்பிச் செலுத்தும் தகுதியை ஆராய்ந்து அதற்கேற்ப 10 முதல் 20 சம தவணைகள் என திருப்பிச் செலுத்தும் காலக் கெடு நிர்ணயிக்கப்படுகிறது. கடன் தவணையுடன் மாத சந்தாவையும் அவர் தொடர்ந்து செலுத்தி வர வேண்டும்.

இப் பிரிவு முஸ்லிம்களில் பெண்கள் மசூதிக்குள் அனுமதிக்கப்படுகிறார்கள். ஆண்கள் தொழும் அதே நேரத்தில் அதே மசூதியில், ஆனால் தனி இடத்தில் பெண்களும் தொழுகிறார்கள்.

தொழுகைக்கு ஆண்கள் தூய வெள்ளையில் குர்தா, பைஜாமா, மேல் கோட் போன்ற சாயா ஆடையும், தொப்பியும் அணிந்து வர வேண்டும்.

15 வயதுக்கு மேற்பட்ட பெண்கள் கண்டிப்பாக "ரிதா' எனப்படும் புர்கா அணிய வேண்டும். ரம்ஜான், பக்ரீத் உள்ளிட்ட எல்லா இஸ்லாமியப் பண்டிகைகளையும் கொண்டாடுகிறார்கள். மொஹர்ரம் இவர்களுக்கு சிறப்புக்குரிய பண்டிகை. ஆண்டுதோறும் மதகுரு சையத்னாவின் பிறந்தநாள் விழாவை மிகச் சிறப்பாகக் கொண்டாடுகிறார்கள்.

ஈட்டும் வருவாயில் இரண்டரை சதவீதம் ஏழைகளுக்குத் தர வேண்டிய வரி (ஜகாத்). இது வசூலிக்கப்பட்டு மும்பையில் உள்ள தலைமை அலுவலகத்துக்கு அனுப்பப்படுகிறது. அங்கிருந்து தேவை அடிப்படையில் பல இடங்களுக்கும் பிரித்தளிக்கப்படுகிறது.


</doc>
<doc id="64194" url="https://ta.wikipedia.org/wiki?curid=64194" title="ரஹ்மான்கான்">
ரஹ்மான்கான்

க. ரஹ்மான்கான் தமிழக அரசியல்வாதியும், தமிழக அமைச்சரவையில் 1996 இல் தொழிலாளர் நலத்துறை அமைச்சராகவும், இருமுறை தமிழக சிறுசேமிப்பு திட்ட ஆலோசனை குழு துணைதலைவராகவும் பதவி வகித்துள்ளார்.

இவர் 1977, 1980, 1984 ஆகிய ஆண்டுகளில் நடந்த சட்டமன்றத் தேர்தல்களில் சேப்பாக்கம் தொகுதியிலும், 1989 இல் பூங்காநகர் தொகுதியிலும், 1996 இல் இராமநாதபுரம் தொகுதியிலும் வெற்றிப்பெற்று, திராவிட கொள்கையில் பற்று கொண்ட இவர், திராவிட முன்னேற்றக் கழகத்தில் தலைமை கழக செய்தி தொடர்பாளராகப் பணியாற்றி வருகிறார். தேனி மாவட்டம், கம்பம் இவரின் சொந்த ஊராகும்.


</doc>
<doc id="64197" url="https://ta.wikipedia.org/wiki?curid=64197" title="பாரசீகப் பூங்கா">
பாரசீகப் பூங்கா

பாரசீகப் பூங்காஎன்பது, பண்டைய பாரசீகப் பகுதியில் தோன்றி வளர்ந்த பூங்கா அமைப்பு மரபு முறையில் வடிவமைக்கப்பட்ட பூங்காவைக் குறிக்கும். இப் பூங்காக்கள் அன்டலூசியா முதல் இந்தியா வரையான பரந்த பகுதியின் பூங்கா அமைப்பில் தாக்கத்தை விளைவித்துள்ளன. தாஜ் மகாலைச் சுற்றியுள்ள பூங்கா பாரசீக மரபு வழியில் அமைக்கப்பட்ட மிகப்பெரிய பூங்காக்களில் ஒன்று. அல்கம்பிராவில் உள்ள பூங்கா பாரசீகச் செல்வாக்கு உள்ள சிறிய அளவிலான பூங்கா ஆகும். 

ஆக்கிமெனிட் வம்சக் காலத்தில் இருந்து புவியின் சுவர்க்கம் என்னும் எண்ணக்கரு பாரசீக இலக்கியங்கள் மூலம் பிற பண்பாடுகளுக்கும் பரவியது. பாரசீகத்தில் புனித மொழியாகக் கருதப்பட்ட அவெஸ்தான் மொழியில் "பரிடீசா"என்னும் சொல் "சுற்றிச் சுவர் கட்டப்பட்டது" என்னும் பொருள் கொண்டது. இது சுவரால் சூழப்பட்ட ஒரு பூங்காவைக் குறித்தது. இச் சொல்லே கிரேக்கம், இலத்தீன், பிரெஞ்சு, செருமன் போன்ற மொழிகளூடாக ஆங்கிலத்தில் சுவர்க்கம் என்னும் பொருள் படும் "பாரடைஸ்" என்னும் சொல்லாகப் பயின்று வருகிறது. 

இச் சொல் குறிப்பது போல பாரசீகப் பூங்காக்கள் சுவரால் சுவரால் சூழப்பட்டிருந்தது. இத்தகைய பூங்காக்களின் நோக்கம் பல் வேறு வழிகளில் பாதுகாப்பான ஆறுதல் தருவதாகும். இதனால் இது புவியில் உள்ள சுவர்க்கமாகக் கருதப்பட்டது. கிறித்தவ இறையியலிலும் புவியில் உள்ள சுவர்க்கமான ஈடன் பூங்காவைக் குறிக்க இச் சொல் பயன்பட்டது.

பாரசீகப் பூங்காக்களின் தோற்றம் கிமு 4000 ஆண்டுக்கு முற்பட்டதாக இருக்கலாம் என்று கருதப்படுகிறது. அக்காலத்து அழகுபடுத்தப்பட்ட மட்பாண்டம் ஒன்றில் பாரசீகப் பூங்காக்களின் சிலுவை போன்ற தளத்தோற்றம் வரையப்பட்டுள்ளது. கிமு 500 ஆம் ஆண்டளவில் கட்டப்பட்ட பேரரசன் சைரசின் பூங்காவின் புறக்கோட்டு வடிவம் இன்றும் காணத்தக்கதாக உள்ளது. 

கிபி 3 ஆம் நூற்றாண்டு முதல் ஏழாம் நூற்றாண்டு வரையான காலப் பகுதியில் சசானிட்டுக்களின் ஆட்சிக் காலத்தில், சோரோவாஸ்ட்ரியனியத்தின் செல்வாக்குக் காரணமாக கலைத்துறையில் நீரின் முக்கியத்துவம் கூடுதலாகக் காணப்பட்டது. இதன் தாக்கம் பூங்கா வடிவமைப்பிலும் வெளிப்பட்டது. நீரூற்றுக்களும், தடாகங்களும் பூங்காக்களில் இடம்பிடிக்கலாயின. 

அராபியர்கள் இப்பகுதிகளைக் கைப்பற்றி வைத்திருந்தபோது பூங்காக்களின் பயன்பாட்டு அம்சங்களிலும் அவற்றில் அழகியல் அம்சங்களுக்கே சிறப்பிடம் வழங்கப்பட்டது. இக் காலத்தில் பூங்கா வடிவமைப்பை கட்டுப்படுத்திய விதி முறைகள் முக்கியத்துவம் பெற்றன. இதற்கு எடுத்துக்காட்டு, உலகத்தின் குறியீடாகக் கருதப்பட்ட நான்கு ஆறுகளைக் கொண்டு நான்கு துண்டுகளாக அமைந்த ஈடன் பூங்காவைப் போன்ற "சார்பாக்" வடிவம் ஆகும்.


</doc>
<doc id="64201" url="https://ta.wikipedia.org/wiki?curid=64201" title="நயி அல் அலி">
நயி அல் அலி

நயி அல் அலி ("Naji Salim al-Ali"), அரபி: ناجي سليم حسين العلي; பிறப்பு: கி. 1938 – 29 ஆகத்து 1987) பாலசுதீனத்தைச் சேர்ந்த கேலி சித்திர ஓவியர் ஆவார்.இவரின் கேலி சித்திரங்கள் பாலஸ்தீன மக்கள் அடைந்த துயரங்களையும் ஒடுக்குமுறையையும், இசுரேலிய ராணுவ ஆக்கிரமிப்பு மற்றும் அரசியல் காரணங்களுக்கான படுகொலைகள் என்று தீவிரமான அரசியல் பிரக்ஞையோடு உருவானவை. நஜி அல் அலி முப்பதாயிரத்திற்கும் அதிகமான கேலி சித்திரங்களை வரைந்திருக்கிறார். தொடர்ந்த அச்சுறுத்தல்கள். கடுமையான தணிக்கை, சிறை தண்டனை என்று அதிகாரம் அவரை முடக்கிய போதும் அவரது செயல்பாடுகள் முடங்கவில்லை. முப்பது ஆண்டுகாலம் புகழ்பெற்ற கேலி சித்திரக்காரராக செயல்பட்டிருக்கிறார்.

இவர் உருவாக்கிய கற்பனை பாத்திரமான கன்சாலா மிகவும் பிரபலமானதாகும். பத்துவயது தோற்றமுடைய கன்சாலா எப்போதும் முதுகை காட்டிக் கொண்டு கையை பின்னால் மடித்தபடியே தான் நிற்பான். அவன் முகம் யாருக்கும் தெரியாது.

1987 ம் ஆண்டு லண்டனில் ஒரு சாலையை கடந்துசெல்லும் போது அடையாளம் தெரியாத நபர்களால் கொல்லப்பட்டார் நஜி அல் அலி. ஆனால் இன்றும் அவரது கேலி சித்திரங்கள் தொடர்ந்து மறுபிரசுரம் செய்யப்பட்டு வருகின்றன. உலக அரங்கில் அவரது குரல் இப்போதும் ஒலித்துக் கொண்டுதானிருக்கிறது.

http://www.handala.org/about/index.html

http://sramakrishnan.com/view.asp?id=295&PS=1


</doc>
<doc id="64203" url="https://ta.wikipedia.org/wiki?curid=64203" title="குடைமிளகாய்">
குடைமிளகாய்

குடைமிளகாய் என்பது பயிரிடப்பட்டு விற்பனையாகும் காய்கறிகளில் ஒன்று. குடைமிளகாய்ச் செடியின் செடியியல் பெயர் "காப்சிக்கம் ஆன்னம்" (Capsicum annuum). பல நிறங்களில் காய்க்கும் செடி வகைகளை உருவாக்கிப் பயிரிடுகிறார்கள். குறிப்பாக சிவப்பு, மஞ்சள், பச்சை, செம்மஞ்சள் (ஆரஞ்சு) நிறங்கள் பரவலாக காணப்படுகின்றன. குடைமிளகாய்ச் செடி மெக்சிக்கோ, நடு அமெரிக்கா தென் அமெரிக்காவின் வடபகுதி ஆகிய இடங்களில் இயற்கையில் விளைவது. குடைமிளகாய்ச் செடியின் விதைகளைப் பின்னர் 1493 இல் எசுப்பானியாவுக்கு எடுத்துச் சென்று அங்கிருந்து ஐரோப்பாவுக்கும் ஆசியாவுக்கும் பரவியது.சேர்ந்தது. உலகில் அதிகமாக குடைமிளகாய் பயிரிடும் நாடுகளின் இன்றும் மெக்சிக்கோ முன்னணி நாடுகளுள் ஒன்றாக உள்ளது.

"காப்சிக்கம் ஆன்னம்" என்னும் செடியை அமெரிக்கரகள் "பெல் பெப்பர்" ("bell pepper") பெயரிட்டு வழங்குகிறார்கள். இதில் உள்ள "பெப்பர்" (மிளகு) பொருத்தமில்லாத பெயர். கிறித்தோபர் கொலம்பசு இச்செடியை ஐரோப்பாவில் அறிமுகப்படுத்திய பொழுது பொருத்தமில்லாத மிளகு என்னும் பொருள் கொண்ட எசுப்பானியச் சொல்லாகிய "பிமியெண்ட்டோ" ("pimiento") என்பதால் அறிமுகப்படுத்தினார். அக்காலத்தில் குடைமிளகாய்க்குத் தொடர்பில்லாத கறுப்பு மிளகு ("பைப்பர் நைகுரம்", "Piper nigrum") மிகவும் விலைமதிப்பு மிக்கதாய் இருந்தது.



</doc>
<doc id="64210" url="https://ta.wikipedia.org/wiki?curid=64210" title="இந்திய தொழில்நுட்ப கழக ஒருங்கிணைந்த நுழைவுத் தேர்வு">
இந்திய தொழில்நுட்ப கழக ஒருங்கிணைந்த நுழைவுத் தேர்வு

இந்திய தொழில்நுட்ப கழக ஒருங்கிணைந்த நுழைவுத் தேர்வு (Joint Entrance Examination-JEE) இத்தேர்வு ஆண்டுதோறும் இந்திய தொழில்நுட்பக் கழகங்களில் இளநிலை பட்டப் படிப்புகளுக்கான சேர்க்கைக்கு நடத்தப்படுகிறது. 15 இ.தொ.கழகங்களைத் (பழையன:7;புதியன:8) தவிர இந்திய தொழில்நுட்பக் கழகம் (பிஎச்யூ) வாரணாசி, இந்திய சுரங்கவியல் பள்ளி தன்பாத் மற்றும் இந்திய சுரங்கவியல் பள்ளி பல்கலைக்கழகம் (Indian School of Mines University,ISMU) தன்பாத் கல்வியகங்களும் தங்கள் கல்லூரிச் சேர்க்கைக்கு இத்தேர்வை மையமாக கொண்டிருக்கின்றன. 2007ஆம் ஆண்டிலிருந்து புதிதாக நிறுவப்பட்ட 
கல்விக்கூடங்களும் இத்தேர்வின் விரிவாக்கப்பட்ட தகுதிப்பட்டியலை (Extended Merit List) தங்கள் மாணவர் சேர்க்கைக்கு பயன்படுத்துகின்றன.

இத்தேர்வு ஒவ்வொரு ஆண்டும் ஒவ்வொரு இ.தொ.கவினால் சுழற்சி முறையில் நடத்தப்படுகிறது.இத்தேர்வில் வெற்றிபெறும் மாணவர்கள் இக்கழகங்களில் நடத்தப்படும் இளநிலை கட்டிடக்கலைஞர் (BArch), இளநிலை வடிவமைப்பாளர் (BDes),ஒருங்கிணைந்த இளநிலை மற்றும் முதுநிலை தொழில்நுட்ப பட்டங்கள், ஒருங்கிணைந்த முதுநிலை அறிவியல் பட்டம் பாடதிட்டங்களுக்கும் சேர தகுதி பெறுகிறார்கள்.45 பேருக்கு ஒருவர் வெற்றி வாய்ப்பு பெறும் இத்தேர்வு உலகின் மிகக் கடினமான நுழைவுத் தேர்வுகளில் ஒன்றாகும். 2009ஆம் ஆண்டிற்கான தேர்வில் 384,977 பேர் பங்குகொண்டனர்;அவர்களில் 10,035 பேர் தகுதிபெற்றதாக அறிவிக்கப்பட்டனர்.

இந்திய தொழில்நுட்ப கழக ஒருங்கிணைந்த நுழைவுத் தேர்வு-2009 ஏப்ரல் 12,2009 நடத்தப்பட்டது. இதில் மூன்று மணி நேரம் கொண்ட இரு வினாத்தாள்கள் இருந்தன.
இரு தாள்களிலுமே கணிதம்,இயற்பியல் மற்றும் வேதியியல் வினாக்கள் இருந்தன (2007க்கு முந்தைய ஆண்டுகளில் இவை ஒவ்வொன்றிற்கும் இரண்டு மணி நேர அளவிலான தனி தாள்கள் இருந்தன). வினாக்கள் மத்திய உயர்நிலைப்பள்ளி வாரியம்(CBSE), இந்திய பள்ளிச்சான்றிதழ் வாரியம் (ISC) பாடதிட்டங்கள் அடிப்படையில் அமைந்திருக்கும்.மனனம் செய்து வெற்றி பெறவியலாத வகையில் வினாக்களும் வடிவமும் மாற்றங்களைக் கொண்டிருக்கும்.தற்போது விடைத்தேர்வுகளிலிருந்து தேர்ந்தெடுக்கும் முறை பயன்படுத்தப்பட்டு விடைத்தாளகள் தானியங்கியாக "ஒளிமுக அடையாள அறிதல்" (Optical mark recognition) முறையில் மதிப்பிடப்படுகின்றன.

மாணவர்களால் இத்தேர்வினுக்குக் கொடுக்கப்படும் சிறப்பிற்கேற்ப இதனை நடத்த மிக கடுமையான செயல்முறையை பின்பற்றுகிறது. பங்குபெறும் கல்லூரிகளின் ஆசிரியர்களிலிருந்து நியமிக்கப்பட்ட ஒ.நு.தே செயற்குழு இத்தேர்வினை மிகுந்த பாதுகாப்பிற்கிடையே நடத்துகிறது. தயாரிக்கப்படும் பல வினாத்தாளகளில் தேர்வுநாளன்று வரவிருக்கும் வினாத்தாளை மிகக் குறைந்த நபர்களே கையாளுகிறார்கள்.
ஒ.நு.தே கடந்த 45 ஆண்டுகளில் தனது துவக்க வடிவங்களிலிருந்து வளர்ச்சி யடைந்துள்ளது. துவக்கத்தில் நான்கு வினாத்தாள்கள் (ஆங்கிலம்,கணிதம்,இயற்பியல் மற்றும் வேதியியல்) இருந்தன. 2000 ஆண்டு முதல் 2005 ஆண்டு வரை முதன்மை தேர்வில் பங்குபெறும் நபர்களின் எண்ணிக்கையைக் குறைக்க ஓர் வடிகட்டும் தேர்வுத்தாளும் கொண்டிருந்தது.1997ஆம் ஆண்டு வினாத்தாள் சில தேர்வுமையங்களில் முன்னதாகவே வெளியானதை அடுத்து இருமுறை நடத்தப் பட்டது.

2005ஆம் ஆண்டு அனைத்து இ.தொ.க இயக்குனர்களும் கொண்ட குழு இதேர்வுமுறைகளை ஆய்வு செய்து பெரும் மாற்றங்களை 2006ஆம் ஆண்டு முதல் அமலாக்கினர்.
இதன்படி ஒரே வினாத்தாளில் கணிதம்,இயற்பியல்,வேதியியல் வினாக்கள் விடைத்தேர்வுகளுடன் அமைந்த முறை கடைபிடிக்கப்பட்டது.

இ.தொ.க ஆய்வின்படி, ஒ.நு.தே தகுதியாளர்களில் பெருமளவு வெற்றிபெற்றிருப்பவர்கள் மருத்துவர்களின் மக்கள்;அடுத்து பொறியாளர்களின் மக்கள். கூடுதல் எண்ணிக்கையில் பங்கெடுக்கும் மாணவர்கள் அரசு அலுவலர்களின் மக்கள்,ஆனால் அவர்களது வெற்றி விகிதம் மிகக் குறைவு.
ஒவ்வொரு ஆண்டும் இந்தத் தேர்வில் பங்குபெறும் மாணவர்களின் எண்ணிக்கை ஏறுமுகமாகவே உள்ளது. 2008ஆம் ஆண்டு 311,258 பேர் பங்கெடுத்தனர். அண்மைக் காலங்களில் பல்வேறு இ.தொ.கழகங்களில் ஒதுக்கப்பட்ட இடங்கள் பட்டியலிடப்பட்டுள்ளன:

இத்தேர்வில் பங்கெடுக்க கூடுதல் அகவை 25 ஆகும். பட்டியலிட்ட சாதி மற்றும் பழங்குடியினருக்கு மற்றும் ஊனமுற்றோருக்கு 30 அகவைகள். மேலும் 2007ஆம் ஆண்டிலிருந்து ஒருவர் இரண்டு முறை மட்டுமே தேர்வு எழுத முடியும். தவிர ஒருமுறை ஏதேனும் இ.தொ.கவில் சேர்க்கப்பட்டவர்கள் மீண்டும் தேர்வெழுத முடியாது.



</doc>
<doc id="64215" url="https://ta.wikipedia.org/wiki?curid=64215" title="பொறியியல் பட்டதாரி தகுதித் தேர்வு">
பொறியியல் பட்டதாரி தகுதித் தேர்வு

பொறியியல் பட்டதாரி தகுதித் தேர்வு ("Graduate Aptitude Test in Engineering", GATE) இந்திய அரசின் மனிதவள மேம்பாடு அமைச்சகம்,கல்வித் துறையில் இயங்கும் "கேட்-தேசிய ஒருங்கிணைந்த வாரியத்திற்காக" ஏழு இந்திய தொழில்நுட்பக் கழகங்களும் இந்திய அறிவியல் கழகமும் இணைந்து நடத்தும் நாடாளவிய ஆண்டுத் தேர்வாகும். இத்தேர்வில் தகுதிபெற்றவர்கள் மனிதவள அமைச்சகத்தின் பல்வேறு பட்டமேற்படிப்பு திட்டங்களில் சேரவும் நாட்டின் பொறியியல்/தொழில்நுட்ப கல்லூரிகள்/கழகங்களில் வேறு சில அரசு கல்விநிதி/உதவிகளை பெறவும் முடியும்."கேட்" தேர்வில் தேர்ச்சி பெற்று இளநிலை பொறியியல்/தொழில்நுட்பம்/கட்டிடக்கலை/மருந்துகளியல் அல்லது முதுநிலை அறிவியல்/கணிதம்/புள்ளியியல்/கணினி செயல்பாடுகள் பட்டம் பெற்றவர்கள் தங்கள் மேற்படிப்பை பொறியியல்/தொழில்நுட்பம்/கட்டிடக்கலை/மருந்துகளியல் முதுநிலை/முனைவர் பட்டங்களுக்கும் அல்லது தொடர்புள்ள அறிவியல் முனைவர் திட்டங்களுக்கும் சேர தகுதி பேறுகின்றனர். கல்விநிதியுதவி பெற அக்கல்விச்சாலையின் விதிமுறைகளுக்கு உட்பட்டு பட்டமேற்படிப்பில் சேர்ந்திருக்க வேண்டும். பொறியியல்/தொழில்நுட்பம்/கட்டிடக்கலை/மருந்துவியல் பாடதிட்டங்களில் முதுநிலை பட்டம் பெற்றவர்களுக்கு கல்வியுதவி பெற "கேட்" தகுதி தேவையில்லை.
சில கல்விநிலையங்கள் பட்டமேற்படிப்பில் சேர்க்க கேட் தகுதியை கட்டாய விதியாக வைத்துள்ளனர். மத்திய அறிவியல் மற்றும் தொழிலக ஆய்வு (CSIR) நிறுவனத்தின் இளநிலை ஆய்வாளர்கள் உதவிக்கும் அவர்கள் அரவணைக்கும் திட்டங்களின் ஆய்வாளர்களுக்கும் இத்தகுதி தேவைப்படுகிறது. சில அரசு நிறுவனங்கள் அறிஞர்/பொறியாளர் வேலையிடங்களுக்கு கேட் தகுதியை வேண்டுகின்றனர்.

அண்மைக் காலங்களில் பல கல்வி நிபுணர்கள் கேட் தேர்வினை, இவ்வகைப் போட்டித்தேர்வுகளில் மிகக் கடினமான ஒன்று என பகர்கின்றனர். மேலும் இந்திய தொழில்நுட்ப கழகங்களில் பொறியியல் படிப்பு மாணவர் சேர்க்கைக்காக நடத்தப்படும் ஒருங்கிணைந்த நுழைவுத்தேர்வு போன்றே மிக கடினமான வகையில் உள்ளது. சிங்கப்பூரிலுள்ள பல பல்கலைக்கழகங்களும் யெர்மானியிலுள்ள சில தொழில்நுட்ப பல்கலைக்கழகங்களும் தத்தம் கல்லூரிகளில் மேற்படிப்புகளில் சேர கேட் தேர்வு மதிப்பெண்களையும் ஓர் அளவுகோலாக கொண்டுள்ளன.

"2012"ஆம் ஆண்டில் இருந்து கேட் நுழைவுத்தேர்வுக்கு விண்ணப்பிக்கும் முறை இணையம் மூலம் மட்டுமே நடைமுறைப் படுத்தப்படுகிறது. மேலும் இறுதியாண்டு மாணவர்கள் மட்டுமே விண்ணப்பிக்கும் வண்ணம் விதிமுறைகள் திருத்தி அமைக்கப்பட்டன. பெல், நெய்வேலி நிலக்கரி நிறுவனம், இந்தியன் ஆயில் நிறுவனம் மற்றும் ஓ.என்.ஜி.சி. போன்ற பல பொதுத் துறை நிறுவனங்கள் கேட் தேர்வையே தங்களது தகுதிச் சுற்றுத் தேர்வாக நடைமுறைப் படுத்தின.

இந்தியத் தொழில்நுட்பக்கழகம், பாம்பேவினால் இந்த நுழைவுத் தேர்வு நிர்வகிக்கப்படுகிறது. இந்த ஆண்டுக்கான கேட் நுழைவுத் தேர்வில் புதிய சில நடைமுறைகள் உட்புகுத்தப்பட்டன. மகளிர் விண்ணப்பதாரர்கள் மற்றும் சீர்மரபினர், மலைச்சாதியினர் மற்றும் மாற்றுத்திரனாளிகள் வகுப்புகளைச் சேர்ந்தவர்களுக்கு ரூ.750 எனவும் பிற பிற்படுத்தப்பட்ட வகுப்பைச் சேர்ந்த ஆடவர்களுக்கு விண்ணப்பக் கட்டணம் ரூ.1500 எனவும் நிர்ணயிக்கப்பட்டுள்ளது. இம்முறை பெருவாரியான துறைகளுக்கு இணைய வழி நுழைவுத் தேர்வு முறை அறிமுகப்படுத்தப்படுகிறது. ஐந்து துறைகள் மட்டும் பழைய முறையே பின்பற்றப்படுகிறது. விண்ணப்ப நடைமுறைகள் செப்டம்பர் முதலாம் தேதி முதல் துவங்குகின்றன. இணைய வழித் தேர்வு எழுதுவோருக்கு நான்கு வாரங்களின் ஞாயிற்றுக் கிழமைகளில் தேர்வுகள் நடைபெறும். முதல் தேர்வு சனவரி இருபதாம் தேதி துவங்குகிறது.2014 ம் ஆண்டு கேட் தேர்வு 4 கட்டமாக நடைபெற்றது. தேர்வு முடிவுகள் மார்ச் பதினைந்தாம் தேதி வெளியிடப்படும்.




இந்திய அறிவியல் கழகம் மற்றும் 7 இந்திய தொழில்நுட்பக் கழகங்கள் ஆகிய 8 நிறுவனங்களில் ஒன்று ஒவ்வொரு ஆண்டும் கேட் தேர்வை நடத்துவதற்கான பொறுப்பை ஏற்கும். 



</doc>
<doc id="64216" url="https://ta.wikipedia.org/wiki?curid=64216" title="திருவரங்கக் கலம்பகம்">
திருவரங்கக் கலம்பகம்

திருவரங்கக் கலம்பகம் பாடியவர் அழகிய மணவாளதாசராவர். திருவரங்கத்திலே அறிதுயில் கொள்ளும் ஸ்ரீ ரங்கநாதனைப் பாட்டுடைத் தலைவனாகக் கொண்டது திருவரங்கக் கலம்பகம். இதனுள், சிறப்புப் பாயிரமாக இரு செய்யுள்களும், காப்பாக நான்கு செய்யுள்களும், பிற் சேர்க்கையாக ஒரு செய்யுளும், நூலாக 100 செய்யுள்களும் உள்ளன. அம்மானை, இரங்கல், ஊசல், ஊர், களி, காலம், குறம், கைக்கிளை, சம்பிரதம், சித்து, தவம், தழை, நாரை, பாண், புயவகுப்பு, மடக்கு, மதங்கு, மறம், மேகம், வண்டு முதலிய உறுப்புகள் அமைய அகப் பொருளுக்கு முக்கியத்துவம் கொடுத்து பாடப்பட்டுள்ளது. 

<poem>கொற்றவன்தன் திருமுகத்தைக் கொணர்ந்த தூதா! 
அற்றவர்சேர் திருவரங்கப் பெருமாள் தோழன் 


</doc>
<doc id="64218" url="https://ta.wikipedia.org/wiki?curid=64218" title="ஒருங்கிணைந்த மேலாண்மை நுழைவு தேர்வு">
ஒருங்கிணைந்த மேலாண்மை நுழைவு தேர்வு

ஒருங்கிணைந்த மேலாண்மை நுழைவு தேர்வு (JMET) இந்திய தொழில்நுட்பக் கழகங்களிலும் இந்திய அறிவியல் கழகத்திலும் உள்ள மேலாண்மை பள்ளிகளின் 2-ஆண்டு முழுநேர மேலாண்மை பட்டமேற்படிப்பு பாடதிட்டங்களில் சேர நடத்தப்படும் முதல்நிலை தேர்வாகும். இதில் வெற்றி பெற்றவர்கள் அடுத்த கட்ட தேர்வுகளுக்கு (குழு உரையாடல்/நேர்முகத் தேர்வு) தகுதியாகிறார்கள்.

இத்தேர்வு சுழற்சி முறையில் ஓர் இ.தொ.க வினால் நடத்தப்படுகிறது. இத்தேர்வு மாணவரின் கணிதம்,தரவுகளை புரிதல்,ஏரண முடிவாற்றல் மற்றும் ஆங்கில பயன்பாடு திறன்களை சோதிக்கிறது. திசம்பர் திங்களில் நடத்தப்படும் இத்தேர்வு விடைத்தேர்வுகளில் சரியானதை தெரிந்தெடுக்கும் முறையில் அமைந்துள்ளது.நான்கு பகுதிகளுக்கும் தனி "குறைந்த மதிப்பெண்கள்" நிச்சயிக்கப் படுகின்றன. நான்கிலும் இந்த குறைந்த மதிப்பெண்களுக்கு மேல் மதிப்பெண் பெற்றவர்களுக்கு அனைத்திந்திய தரவரிசை எண் (AIR)வழங்கப்படுகிறது. இந்த தரவரிசை எண் அடிப்படையில், அவர்களது கடந்த கல்வி மதிப்பீடுகள்,கல்விசாரா திறன்கள் மற்றும் வேலை பட்டறிவு ஆகியனவும் கருத்தில் கொண்டு குழு உரையாடல்/நேர்முகத் தேர்வு அழைப்புகள் விடப்படுகின்றன.

கடந்த ஒருங்கிணைந்த மேலாண்மை நுழைவு தேர்வில் நான்கு பகுதிகளில் 120 வினாக்கள் இருந்தன. ஒவ்வொரு சரியான விடைக்கும் ஒரு மதிப்பெண் கூட்டியும் ஒவ்வொரு தவறான விடைக்கும் கால் (0.25) மதிப்பெண் குறைத்தும் மதிப்பிடப்பட்டது. காலை 1000 மணி முதல் 1300 மணிவரை மூன்று மணிநேரம் தேர்வு நடந்தது.
இ.தொ.க மேலாண்மை பள்ளிகள்


</doc>
<doc id="64219" url="https://ta.wikipedia.org/wiki?curid=64219" title="அறிவியல் முதுகலைக்கு கூட்டுச் சேர்க்கை">
அறிவியல் முதுகலைக்கு கூட்டுச் சேர்க்கை

அறிவியல் முதுகலைக்கு கூட்டுச் சேர்க்கை (Joint Admission Test for Masters) (JAM) என்பது இந்திய தொழில்நுட்பக் கழகங்களில் முதுகலை அறிவியல் மற்றும் இளங்கலை அறிவியல் பட்டமேற்படிப்பு பாடத்திட்டங்களுக்கான சேர்க்கையை ஒருங்கிணைக்க 2004-2005 கல்வியாண்டில் இருந்து நடத்தும் தேர்வாகும். முதுகலை அறிவியல், முதுகலை-முனைவர் ஒருங்கிணைந்த பாடத்திட்டம் மற்றும் இளங்கலை அறிவியல் பட்டத்துக்குப் பின் எடுத்துக்கொள்ளும் பாடத்திட்டங்கள் ஆகியவற்றுக்கு ஒரே தேர்வின் மூலம் சேர்க்கையை நடத்துவதும் அறிவியலை ஒரு பணிவிருப்பாக அறிவுத்திறனுள்ள மாணவர்களுக்கு கொண்டு செல்வதும் இத்தேர்வின் குறிக்கோள். நாளடைவில் இத்தேர்வு நாட்டின் பட்டப்படிப்பில் அறிவியல் கல்வித் தரத்தின் மட்டக்குறியீடாக விளங்கும். 



</doc>
<doc id="64226" url="https://ta.wikipedia.org/wiki?curid=64226" title="சாதிக்பாட்சா">
சாதிக்பாட்சா

எஸ். ஜே.சாதிக்பாட்சா ஓர் தமிழக அரசியல்வாதியும், தமிழக அமைச்சரவையில் 1967 ல் அண்ணாவின் தலைமையிலும் 1969, 1971,1989ல் மு.கருணாநிதி தலைமையிலும் தமிழ்நாடு முன்னாள் வருவாய்த்துறை அமைச்சராக பதவி வகித்தார். இவரின் சொந்த ஊர் திருப்பூர் மாவட்டம், உடுமலைப்பேட்டை ஆகும் .
1967, 1971, 1989 ல் உடுமலைப்பேட்டை தொகுதியிலும் 1977ல் ஆயிரம்விளக்கு தொகுதியிலும் வெற்றி பெற்ற திராவிட கொள்கையில் பற்று கொண்ட இவர், திராவிட முன்னேற்றக் கழகத்தில் 1972 முதல் தமது இறுதி காலம் வரை பொருளாளராக பணியாற்றியுள்ளார். இவர் 1994 ஆம் ஆண்டில் காலமானார்.


</doc>
<doc id="64235" url="https://ta.wikipedia.org/wiki?curid=64235" title="அல்கம்றா">
அல்கம்றா

அல்கம்பிரா ("Alhambra") என்பது தெற்கு எசுப்பெயினில் உள்ளா கிரெனடாவின் இசுலாமிய ஆட்சியாளர்களால் கட்டப்பட்ட மாளிகை, கோட்டை ஆகியவற்றைக் கொண்ட ஒரு தொகுதி ஆகும். 14ம் நூற்றாண்டில் இத்தொகுதி கட்டப்பட போது இவ்விடம் அல்-அன்டாலசு என அழைக்கப்பட்டது.

ஒரு காலத்தில் கிரெனடாவின் முசுலிம் ஆட்சியாளர்களின் இருப்பிடம் ஆக இருந்த இவ்விடம் இன்று எசுப்பெயினின், புகழ் பெற்ற இசுலாமியக் கட்டிடக்கலைப் பாணியிலான கட்டிடங்களைத் தன்னகத்தே கொண்ட, சுற்றுலாப் பயணிகளைக் கவரும் இடமாக உள்ளது. இத்துடன் 16ம் நூற்றாண்டிலும் அதற்குப் பின்னரும் ஏற்பட்ட கிறித்தவத் தாக்கத்தையும் ஒருங்கே காண முடியும். அல்கம்பிராவுக்குள் உள்ள ஐந்தாம் சார்ல்சின் அரண்மனை 1527-ம் ஆண்டில் புனித ரோமப் பேரரசர் ஐந்தாம் சார்ல்சினால் கட்டப்பட்டது.

அல்கம்பிரா அமைந்துள்ள சமவெளிப்பகுதி 740 மீட்டர் (2430 அடி) நீளமும், கூடிய அளவாக 205 மீட்டர் (674 அடி) அகலமும் கொண்டது. இது மேல்வடமேற்கிலிருந்து கீழ்தென்கிழக்கு வரை பரந்து சுமார் 142,000 சதுர மீட்டர்கள் பரப்பளவையும் கொண்டுள்ளது. இதன் மேற்கு எல்லையில், வலுவாக அரண் செய்யப்பட்ட அல்கசாபா (உள்நகரம்) அமைந்துள்ளது. சம வெளியின் எஞ்சிய பகுதியில் பல மாளிகைகள் உள்ளன. இப்பகுதியைச் சூழ 13 கோபுரங்களைக் கொண்டதும் அதிகம் வலுவற்றதுமான அரண் அமைந்துள்ளது. இக் கோபுரங்களுட் சில பாதுகாப்புக் காரணங்களுக்கானவை.



</doc>
<doc id="64238" url="https://ta.wikipedia.org/wiki?curid=64238" title="தேர்ந்தெடுக்கும் முகவர்">
தேர்ந்தெடுக்கும் முகவர்

தேர்ந்தெடுக்கும் முகவர் (selectable marker) என்பது மூலக்கூற்று உயிரியலில் பயன்படுத்தப்படும் ஒரு மரபணு ஆகும். பொதுவாக இவ்வகையான மரபணுக்கள் நாம் வளருணவில் (media) இடும் மருந்துகளை எதிர்த்து வாழும் தன்மை அல்லது எளிதாக கண்டுபிடிப்பதர்க்காக மிளிரும் தன்மையெய் கொண்டு இருக்கும். தேர்ந்தெடுக்கும் முகவர்கள் நாம் பயன்படுத்தும் கணிமி (Plasmid) பொருத்து அமையும். அம்பிசிலின், கனமைசின், போன்ற மருந்துகள் பக்டிரியாவை தேர்ந்தெடுக்க பயன்படும் சில வகையான மருந்து ஆகும். சில கணிமிகளில் இம்மருந்துகளை எதிர்த்து வாழும் தன்மை கொண்ட மரபணுக்கள் கொண்டு இருக்கும் (பீட்டா-லாக்டமேசு (beta lactamase), நியோமைசின் டிரன்சுபெரசு (Neomycin transferase).இவைகள் தேர்ந்தெடுக்க பயன்படும் உயிரினங்களை பொருத்து, பல வகையாக பிரிக்கலாம்.

இவைகள் பக்டிரியல் படிவாக்கம் தின் போது இ.கோலி கலங்களை தேர்ந்தெடுக்க உதவ வல்லன. எ. கா. 

அம்பிசிலின் 

கனமிசின்

டெட்ராசைகிளின் 
விலங்கு உயிரணு செய்முறைகளில் சில வகையான மருந்துகளை எதிர்த்து வாழும் தன்மையெய் நாம் கொடுக்கும் பரப்பிகள் கொண்டு இருப்பதால் , எளிதாக நாம் விரும்பும் உயிரணுக்களை தேர்ந்தெடுக்கலாம். எ.கா. சி418 (G418)

மரபணு மாற்றப்பட்ட பயிர்களை தேர்தெடுக்கவும் இவைகள் பயன்படுகின்றன.Ex. கனமிசின்.

சிலவேளைகளில் பச்சை மிளிரும் புரதம் கூட, தேர்தெடுக்கும் முகவர்களாக பயன்படுத்தப்படும். 

மரபணு மாற்றப்பட்ட பயிர்களில் தேர்தெடுக்கும் முகவர்கள் பயன்படுத்தபடுவதால், ஆய்வாளர்கள் அவைகளால் தீங்கு ஏற்படக்கூடும் என கவலைகள் தெரிவிக்கின்றனர். மரபணு மாற்றப்பட்ட பயிர்கள், திறந்தவெளியில் அறுவடைக்கு வரும்போது, இயல் பயிருக்கும் , மரபணு மாற்றப்பட்ட பயிருக்கும் இடையே ஏற்படும் மகரந்த சேர்க்கையால் தாவரத்தின் மெய்யான நிறப்புரியில் மாற்றம் ஏற்பட்ட வாய்ப்புகள் மிகையாக உள்ளது. மேலும் தேர்ந்தெடுக்கும் முகவர்கள் உள்ள பயிர்களை உணவாக உட்கொள்ளும்போது, நமது பெருங்குடலில் உள்ள நிலைகருவற்ற உயிர்கள் ஒரு குறிபிட்ட எதிர்மருந்தை எதிர்த்து வாழும் தன்மை அடைய வாய்ப்புகள் உள்ளன. இதனால் பின்னாளில் நோய்களை உண்டாக்கும் நுண்ணுயிர்களும் எதிர்மருந்தை எதிர்த்து வாழும் தன்மை கொண்டால், மாந்த இனத்துக்கு பேரிடர் உண்டு என அச்சம் தெரிவிக்கப்படுகிறது. இதனை கருத்தில் கொண்டு தேர்ந்தெடுக்கும் முகவர் சாரா (Marker free plant) பயிரும் கொண்டுவரப்பட்டுள்ளது.


</doc>
<doc id="64241" url="https://ta.wikipedia.org/wiki?curid=64241" title="நைட்ரோ செல்லுலோசு">
நைட்ரோ செல்லுலோசு

நைட்ரோ செல்லுலோசு டி.என்.ஏ., ஆர்.என்.ஏ., மற்றும் புரத படிவுகளில் பாவிக்கப்படும் ஒரு சவ்வு ஆகும். இவைகள் நைலான் சவ்வு (வை) போன்று அல்லமால் குறைந்த அளவு நேர்மின்மம் கொண்டும், சூடாக்கும்போது உடையும் (fragile) தன்மையெய் கொண்டுள்ளது. புரத படிவு (வெசுடன் படிவு) க்களில் இவைகள் புரதத்தை சவ்வுகளில் மாற்ற பயன்படுகிறது.


</doc>
<doc id="64248" url="https://ta.wikipedia.org/wiki?curid=64248" title="இ. தொ. க. மேலாண்மை பள்ளிகள்">
இ. தொ. க. மேலாண்மை பள்ளிகள்

இ. தொ. க மேலாண்மை பள்ளிகள் (IIT SoMs) எனக் குறிப்பிடுவன கரக்பூர், மும்பை,சென்னை, கான்பூர் மற்றும் ரூர்க்கி நகர்களிலுள்ள இந்திய தொழில்நுட்பக் கழகங்களில் உள்ள மேலாண்மை கல்விக்கான பள்ளிகள் அல்லது துறைகளாகும். இவை மேலாண்மை (முகாமைத்துவம் - இலங்கைதமிழ்) கல்வியில் பட்டமேற்படிப்பு பட்டங்களை வழங்குகின்றன. இப்படிப்புகளுக்கான சேர்க்கை ஒருங்கிணைந்த மேலாண்மை நுழைவு தேர்வு மூலம் நடைபெறுகிறது. இத்தேர்வில் வடிகட்டப்பட்ட மாணவர்களுக்கு அந்தந்த இ.தொ.கவில் குழு உரையாடல்கள்/நேர்முகத் தேர்வு நடத்தப்பட்டு தேர்ந்தெடுக்கப்படுகிறார்கள்.

வினோத் குப்தா மேலாண்மை பள்ளி 1993ஆம் ஆண்டு இ.தொ.க கரக்பூரில் துவங்கபட்டது.இதுவே இ.தொ.கழகங்களில் மேலாண்மை கல்விக்காக நிறுவப்பட்ட முதல் பள்ளியாகும். இக்கழகத்தின் முன்னாள் மாணவரும் வாழ்நாள் ஆய்வாளருமான வினோத் குப்தாவினால் தூண்டப்பட்டு 1994ஆம் ஆண்டு குடியரசு தலைவர் சங்கர்தயாள் சர்மாவினால் அடிக்கல் நாட்டப்பட்டது. 1996ஆம் ஆண்டு புதுக் கட்டிடத்திற்கு குடிபெயர்ந்தது.

இ.தொ.க மும்பையில் 1995ஆம் ஆண்டு சைலேசு செ மேத்தா மேலாண்மை பள்ளி நிறுவப்பட்டது. பல்துறை கல்வியை வளர்க்கவும் மாறிவரும் சூழலில் பொறியாளர்களை சிறந்த 'மறுமலர்ச்சி தலைவர்களாக' உருவாக்கவும் இப்பள்ளி நிறுவப்பட்டது. இக்கழகத்தின் முன்னாள் மாணவரும் இப்பள்ளி உருவானதற்கு மிகுந்த பொருளுதவி அளித்தவருமான சைலேசு செ.மேத்தாவின் பெயரை 2000ஆம் ஆண்டு இப்பள்ளிக்கு சூட்டினர்.

பல தனியார் நிறுவனங்கள், ஐசிஐசிஐ,இந்துசுதான் லீவர்,லார்சன் & டூப்ரோ போன்றவை, மாணவர் உதவித்தொகைகள் கொடுக்கின்றன.தவிர,சைலேசு மேத்தா அறக்கொடை சில தகுதி சான்ற உதவித்தொகைகளை வழங்குகிறது.

இ.தொ.க தில்லி சட்டதிட்டங்களை தகுந்தவாறு மாற்றி 1993ஆம் ஆண்டு துவங்கிய மேலாண்மை கல்வித் துறை முதுகலை வணிக மேற்பார்வை (MBA) பட்டம் 1996ஆம் ஆண்டு முதல் வழங்கி வருகிறது.
இத்துறை தற்போது மேலாண்மை அமைப்புகள் மீது குவியம் கொண்ட முதுகலை வணிக மேற்பார்வை இரண்டு வருட பாடதிட்டத்தையும்,பாரதி தொலைதொடர்பு தொழில்நுட்பம் மற்றும் மேலாண்மை பள்ளியின் கீழ் தொலைதொடர்பு அமைப்புகள் மேலாண்மையில் குவியம் கொண்ட முதுகலை வணிக மேற்பார்வை இரண்டு வருட பாடதிட்டத்தையும் தொழில்நுட்ப மேலாண்மையில் குவியம் கொண்ட முதுகலை வணிக மேற்பார்வை மூன்று வருட பாடதிட்டத்தையும் நடத்தி வருகிறது.

இ. தொ. க சென்னையில் மேலாண்மை கல்வித் துறை ஏப்ரல் 2004 முதல் செயல்படத் துவங்கியது. இதன் முன்னர் மனிதம் மற்றும் குமுகவியல் துறையின் கீழ் 2001 முதலே முதுகலை வணிக மேற்பார்வை (MBA) பாடதிட்டம் நடத்தப்பட்டு வந்தது.இதன் முன்னோடியாக தொழிலக மேலாண்மையில் முதுகலை தொழில்நுட்பம் (M. 

தற்போது மேலாண்மை கல்வித் துறை முதுகலை வணிக மேற்பார்வை,முதுகலை அறிவியல் மற்றும் முனைவர் பட்டங்களை தொழில்துறையின் பல்வேறு இயங்குதளங்களில் வழங்கிவருகிறது.

பொறியியலாளர்களின் மேலாண்மை திறனை வளர்க்க வேண்டிய தேவையை முதலில் உணர்ந்து இ.தொ.க கான்பூர் தொழிலக மற்றும் மேலாண்மை பொறியியல் துறையை 1974ஆம் ஆண்டு அமைத்தது. இன்று இத்துறை கற்பித்தல், தொழில் அறிவுரைகள், மேலாண்மை வளர்ச்சி திட்டங்கள், கல்வி ஆய்வுகள், பொதுத்துறை செயற்பணிகள் என பல்வேறு செயல்களில் ஈடுபட்டுள்ளது. நிதி,சந்தைப்படுத்தல்,இயக்குதல்,தகவல் தொழில்நுட்பம் மற்றும் அமைப்புகள் துறைகளில் முதுகலை வணிக மேற்பார்வை (MBA) பட்டங்கள் வழங்குகிறது.

இத்துறையினை தனி பள்ளியாக மாற்றிட இ.தொ.க கான்பூரில் அவர்களது முன்னாள் மாணவர்கள் இராஜேந்திர சிங் மற்றும் நீரா சிங்அவர்களது அரவணைப்பில் இராஜ் & நீரா மேலாண்மை பள்ளி நிறுவப்படுகிறது. இதற்கான கட்டிடம் கட்டப்பட்டு வருகிறது.
இ.அ.க பெங்களூருவின் மேலாண்மை கல்வித் துறை 1948ஆம் ஆண்டு நிறுவப்பட்டு, நாட்டின் மிகப்பழைமையான மேலாண்மை பள்ளியாக திகழ்கிறது. பொறியியல் மாணவர்களுக்கு என தனியான முதுகலை வணிக மேற்பார்வை பாடதிட்டம் அமைத்துள்ளது. தவிர தனது முழுநேர மாணவர்கள், தர மேம்பாட்டு திட்டத்தின்(QIP) கீழ் பொறியியல் கல்லூரி ஆசிரியர்கள்,மற்றும் வெளி பதிகை திட்டத்தின்(ERP) கீழ் தொழில்துறை வல்லுனர்களுக்கு பகுதிநேர கல்வியாக பொறியியலில் முதுகலை அறிவியல் பட்டம்,முனைவர் பட்டங்கள் வழங்குகிறது.


</doc>
<doc id="64249" url="https://ta.wikipedia.org/wiki?curid=64249" title="கரக்பூர்">
கரக்பூர்

கரக்பூர் ( , ) இந்தியாவில் மேற்கு வங்காள மாநிலத்தின் மேற்கு மிட்னாபூர் மாவட்டத்திலுள்ள தொழிற்சாலை நகரம். இந்திய தொழில்நுட்பக் கழகங்கள் நிறுவப்பட்டபோது முதலில் அமைந்த வளாகம் கரக்பூராகும். 
இங்கு பெரும் தொடர்வண்டி பட்டறைகளும் உலகின் நீளமான [1072.5 மீ] தொடர்வண்டி நடைமேடையும் உள்ளன.

கலைகுன்டா மற்றும் சலுவா என்ற இடங்களில் இந்திய வான்படை நிலையங்கள் உள்ளன.

வரலாறு


</doc>
<doc id="64258" url="https://ta.wikipedia.org/wiki?curid=64258" title="கூலும் விதி">
கூலும் விதி

கூலும் விதி ("Coulomb's law", கூலோமின் விதி), அல்லது கூலுமின் நேர்மாற்று இருபடி விதி ("Coulomb's inverse-square law") என்பது, மின்னூட்டப்பட்ட மின்மங்களுக்கு இடையிலான நிலைமின் இடைவினைகளை விளக்கும் இயற்பியல் விதியாகும். 1780களில் சார்லசு அகுசிட்டின் டி கூலும் என்பவர், இத்தொடர்பை ஒரு சமன்பாடாக விளக்கினார். கூலும் விதியின்படி,

"இரு புள்ளி மின்னூட்டங்களுக்கு இடையேயான மின்னிலை விசையின் எண்ணளவானது, ஒவ்வொரு மின்னூட்டங்களின் எண்ணளவு பெருக்கத் தொகைக்கு நேர்த்தகவிலும், அவற்றுக்கு இடையே உள்ள தொலைவின் இருமடிக்கு எதிர்த் தகவிலும் அமையும்."

கூலும் விதியின் திசையிலி வடிவம் மின்னூட்டங்களுக்கு இடையேயான நிலைமின் விசையின் எண்ணளவை மட்டுமே விவரிக்கக் கூடும் . இவற்றின் திசை குறிப்பிட வேண்டுமானால், திசையன் வடிவத்தை பின்பற்ற வேண்டும். கூலும் விதிப்படி, r தொலைவில் உள்ள இரு மின்னூட்டங்களுக்கு ( q மற்றும் q ) இடையேயான நிலைமின் விசை F இன் எண்ணளவு கீழ் உள்ளவாறு இருக்கும்,

இதில் நேர்விசை விரட்டுவதாகவும், எதிர்விசை கவருவதாகவும் இருக்கும். இதன் விகித மாறிலிக்கு Ke கூலும் மாறிலி என்று பெயர் . இது சுற்றுப்பரப்பின் தன்மையோடு தொடர்பு உடையது. இதை கீழ் உள்ளவாறு சரியாக கணக்கிடப்படும்,

லாரன்சு விசை விதிப்படி, r தொலைவில் உள்ள ஓர்ப் புள்ளி மின்னூட்டத்தின் (q) மின்புலத்தின் எண்ணளவு (E),

r2 தொலைவில் உள்ள q2 மின்மத்தின் புலத்தை தொடுகிற, r1 தொலைவில் உள்ள q1 மின்ம விசையின் எண்ணளவு மற்றும் திசையை பெறுவதற்கு, திசையன் வடிவம் பின்வருமாறு விவரிக்கப்படும்,



</doc>
<doc id="64266" url="https://ta.wikipedia.org/wiki?curid=64266" title="ராசபவன் சென்னை">
ராசபவன் சென்னை

ராச பவன் (இந்தி: राजभवन) அல்லது ஆளுனர் மாளிகை தமிழ்நாடு ஆளுநர்கள் வாழும் அலுவல்முறை இருப்பிடம். இது தமிழ்நாடு மாநிலத் தலைநகரான சென்னையின் கிண்டி பகுதியில் அமைந்துள்ளது. கோடைக்காலத்தில் உதகமண்டலத்தில் உள்ள இருப்பிடத்தில் ஆளுநர் தங்கியிருப்பார்.

மதராசு ஆளுநர்கள் முதலில் செயின்ட் சார்சு கோட்டையில் வாழ்ந்து வந்தனர்.1640ஆம் ஆண்டு முதல் அலுவல்முறை மாளிகை கட்டப்பட்டது. தற்போதைய அணிவகுப்பு திடலில் அமைந்திருந்த அக்கட்டிடம் 1693இல் இடிக்கப்பட்டு தலைமைச்செயலகத்தின் ஓர் பகுதியாக விளங்கும் கட்டிடம் கட்டப்பட்டது. 1746 இல் பிரெஞ்ச் படையினரால் அழிக்கப்பட்ட இந்த மாளிகைக்கு மாற்றாக 1749இல் அப்பகுதியில் மிக செல்வசெழிப்புடன் வாழ்ந்த அன்டோனியோ டி மதரோசு அம்மையாரிடமிருந்து கையகப்படுத்தப்பட்டது. இதனைச்சுற்றியே தற்போதைய அரசு இல்லம் அமைந்துள்ளது.
1820இல் ஆளுநராக பொறுப்பேற்ற தாமசு மன்றோ ஆளநரின் பண்ணைவீடாக இருந்த 'கிண்டி லாட்சை' அலுவல்முறை இருப்பிடமாக மாற்றினார்.

ராசபவன் கிண்டி பாதுகாக்கப்பட்ட வனப்பகுதியில் அமைந்துள்ளது. இங்குள்ள மான் வகைகள் 1924ஆம் ஆண்டில் கொண்டு விடப்பட்டன. கீழ்வரும் பொதுப்பயன்களுக்காக பெரும்பகுதி விட்டுக்கொடுக்கப்பட்டபின்னர் தற்போதுள்ள நிலப்பரப்பு 156.14 ஏக்கர்கள் ஆகும்.


தவிர, அடையாறு ஆறு அண்மையிலும் ஈக்காட்டுத்தாங்கல் அண்மையிலும் 8.63 ஏக்கர் கொண்ட இரு நிலப்பகுதிகள் ராசபவனுக்கு சொந்தமானவை. இங்கு ராசபவன் பாவனைக்கான நீரேற்று நிலையங்கள் உள்ளன.

ராசபவன் பகுதியில் மான்கள்(புள்ளிமான்கள்,பிளாக் பக்,அல்பினோ),கீரிகள்,நரிகள் மற்றும் பல ஊர்வன / பறப்பன உள்ளன. இடம் பெயரும் பறவைகளையும் பறவை கவனிப்பவர்கள் கண்டுள்ளனர்.

இராசபவன் அமைந்துள்ள சுற்றுப்புறம் இராசபவன் என்றே அழைக்கப்படுகிறது. இப்பகுதியில் வானொலிநிலையத்தின் ஒலிபரப்பு மையம் உள்ளது.



</doc>
<doc id="64274" url="https://ta.wikipedia.org/wiki?curid=64274" title="ஆடிக்கிருத்திகை">
ஆடிக்கிருத்திகை

முருகனுக்கு திதிகளில் சஷ்டியும், கிழமைகளில் வெள்ளிக்கிழமையும், நக்ஷத்திரங்களில் கிருத்திகையும் சிறப்பு. ஆடி மாதத்தில் இருந்து தொடங்கி ஆறுமாதங்கள் கார்த்திகை விரதம் இருந்து தை மாதக் கார்த்திகையில் விரதத்தை முடிக்கலாம்.

முருகன் பிறந்தது விசாக நக்ஷத்திரம் என்று சொல்லப் பட்டாலும், அவனைப் பாலூட்டி வளர்த்தது கார்த்திகைப் பெண்கள் என்பதால் அவர்களுக்கே முன்னுரிமை. கங்கையாகிய ஆறு தாங்கிய ஆறு அக்னிப் பொறிகள் மூலம் ஆறுமுகங்களோடு பிறந்த முருகன் ஆறு பெண்களால் வளர்க்கப் பட்டான். அவன் குழந்தையாய் வளர்ந்ததும், திருவிளையாடல்கள் புரிந்ததும் ஆறு நாட்களே என்று சொல்லப் படுகிறது. இப்படிச் சகலத்திலும் ஆறு என்னும் எண் முக்கியமாய் அமையப் பெற்ற முருகனுக்கான நாமம் “சரவணபவ” என்னும் ஆறெழுத்தே ஆகும். நம் உடலிலும் ஆறு ஆதாரங்களிலும் நிலை பெற்றிருப்பது இந்த முருகனே என்பதே அருணகிரியார் கூற்று.

விரதம் இருப்பவர்கள் கடைப்பிடிக்கவேண்டிய பொதுவான விரதமுறைகளே இதற்கும் பொருந்தும் என்றாலும் கந்தனுக்குரிய விரதங்களில் உப்பு தவிர்க்கப் படுவதை முக்கியமாய்க் கருதுகின்றனர். உப்பில்லா உணவை எடுத்துக் கொண்டு கார்த்திகை விரதமோ, சஷ்டி விரதமோ இருத்தல் சிறப்பாகவும், உயர்வாகவும் கருதப் படுகிறது.

மழைக்காலத் தொடக்கமான தக்ஷிணாயனம் பொதுவாக அனைத்து இறை வழிபாடுகளுக்கும் ஏற்றதாகவும், உத்தராயனம் திருமணம், உபநயனம், கிரஹப் பிரவேசம் போன்ற முக்கிய நிகழ்வுகளுக்கு ஏற்றதாகவும் சொல்லப் படுகிறது. ஆடி மாதத்தில் இருந்து வரிசையாக அனைத்துக் கடவுளரையும் வேண்டிச் செய்யும் பண்டிகைகளும், விரதங்களும் வருகின்றன. தேவர்களின் மாலைக்காலம் என்று சொல்லப் படும் இந்த மாதத்தில் வழிபாடுகள் அதனாலேயே நடத்தப் படுகிறது.


</doc>
<doc id="64276" url="https://ta.wikipedia.org/wiki?curid=64276" title="ஞானமலை">
ஞானமலை

அருணகிரிநாதர் திருவண்ணாமலையில் உயிர் விடத் தீர்மானித்தபோது அவரைக் காத்தருளிய கந்தவேள், தன்னுடைய யோகானுபூதியை அவருக்குக் காட்டி அருளினான். அவனுடைய திருவடித் தாமரைகள் ஞானமலை என்னும் இடத்தில் காணக்கிடைப்பதாய்ச் சொல்லப் படுகிறது. ஆறுமுகன் மீது யோகத்தை அடிப்படையாய் வைத்து அருணகிரியார் பாடிய திருப்புகழ்ப்பாடல்களில் நமக்குக் கிடைத்தவை 1,328 பாடல்களாகும். அதில் அவர் நேரில் சென்று தரிசித்த தலங்கள் 200-க்கும் மேல் இருக்கும். அவற்றில் சில தலங்கள் இன்னும் சரிவர அறியப் படவில்லை. அவை ஏழு இருக்கலாம் என்கின்றனர். அப்படி அறியப் படாமல் இருந்து அறியப் பட்ட ஒரு இடமே ஞானமலை என்று சொல்கின்றனர். இந்தத் தலத்தைப் பற்றிப் பத்து வருடங்கள் முன்னால் 1998-லே தான் தெரிய வந்துள்ளது.

சென்னை-வேலூர் நெடுஞ்சாலையில், காவேரிப்பாக்கம்-சோளிங்கர் பாதையில் மங்கலம் என்னும் ஊரில் இருந்து சுமார் ஒரு கி.மீ தொலையில் கோவிந்தச் சேரி என்னும் கிராமத்தில் இந்த ஞானமலை உள்ளதாய்ச் சொல்லப் படுகிறது. சோளிங்கர் ரயில் நிலையம் உள்ள பாணாவரத்திலிருந்து நான்கு கி.மீ தொலைவில் இருப்பதாயும் சொல்கின்றனர். கோவிந்தச் சேரி-கோவிந்தக் குப்பம் என்னும் கிராமங்களுக்கு நடுவில் அமைந்துள்ள அழகான மலையைச் சுற்றி ஏரி ஒன்றும், சுற்றிலும் வயல்களுமாகக் காட்சி அளித்துக் கண்ணுக்கும், மனதுக்கும் விருந்தளிக்கின்ற இடத்தில் உள்ளது இந்தக் கோயில் எனத் தெரியவருகிறது. “வெப்பாலை” என்னும் ஒரு வகை மரங்கள் மிகுதியாக வளர்ந்துள்ள இந்த மலையில் மலை ஏறிச் செல்ல அழகான படிகளையும், மேற்கூரையும் அமைக்கப் பட்டிருப்பதாய்ச் சொல்கின்றனர். வெப்பாலை மரத்தின் இலைகள் தோல் சம்பந்தமான நோய்களுக்கு அற்புத நிவாரணி என்றும் சொல்கின்றனர். இந்தக் கோயிலுக்குச் செல்லும் பாதையைச் சீரமைத்தது சென்னையிலுள்ள சிறுவாபுரி முருகன் கோவில் அபிஷேகக் குழுவினர் ஆகும். 

கிட்டத் தட்ட 160 படிகள் ஏறிக் கோயிலை அடைய வேண்டும். கருவறை சிறியதாய் இருக்கிறதாய்ச் சொல்கின்றனர். அர்த்த மண்டபம், வெளி மண்டபம் என உள்ளது. மூலஸ்தானத்தில் பிரம்மசாஸ்தா கோலத்தில் ஞானபண்டித ஸ்வாமி காக்ஷி கொடுக்கின்றார். ஞானத்தைத் தேடி அலைவோருக்கு ஞானகுருவாக இருந்து ஞான உபதேசம் செய்யும் முருகன் நான்கு கரங்களோடு காட்சி அளிக்கின்றான். பின்னிரு கரங்கள் ஜபமாலையையும், கமண்டலத்தையும் தாங்கிய வண்ணமும், முன்னிரு கரங்களில் வலக்கரம் “நானிருக்க பயமேன்!” அபயம் என்று சொல்லிக் கொண்டும், இடக்கரம் இடுப்பிலும் வைத்த வண்ணம் காட்சி தருகிறார் முருகன். இந்த பிரம்ம சாஸ்தா வடிவம் 1,300 ஆண்டுகளுக்கு முற்பட்டது என்றும் சொல்லப் படுகிறது.

பிரம்மாவைத் தண்டித்த முருகனையே பிரம்ம சாஸ்தா என வழிபட்டதாகவும், பல்லவர்கள் முற்காலச் சோழர்கள் காலத்திலேயே பிரம்ம சாஸ்தா வடிவம் வழிபடப் பட்டதாகவும் தெரிய வருகிறது. வள்ளி, தேவசேனா சமேதராய்க் காட்சி தரும் கந்தக் கடவுளின் உற்சவர் சிறிய அளவில் இருக்கிறார். வெளிப்புறச் சுவர்களில் திருப்புகழ், ஞானமலைப் பதிகம், சண்முக கவசம் போன்றவை பொறிக்கப் பட்டுள்ளன. அருணகிரியாருக்கு இந்தக் கோயிலைத் தரிசிக்க வரும்போது திருவண்ணாமலையில் தான் உயிரை விடத் துணிந்தபோது முருகன் திருவடி காட்டி அருள் புரிந்த காட்சி நினைவில் வந்ததாகவும், அந்தத் திருவடிக் காட்சியை மீண்டும் காண அருள் புரியுமாறும் முருகனிடம் வேண்டியதாய்ச் சொல்கின்றனர். இதற்கான அகச் சான்று ஞானமலைத் திருப்புகழில் மட்டுமே கிடைப்பதாயும் தெரியவருகிறது. அந்தத் திருப்புகழைத் தேடிப் போடுகிறேன்.

“அடியனும் நினைத்து நாளும் உடலுயிர் விடுத்தபோது,<br>
அணுகி முன் அளித்த பாதம் அருள்வாயே!”

என்ற திருப்புகழும், எனை மனம் உருக்கி, யோக அநுபூதி அளித்த பாதம் என்றும் சொல்லுகின்றார். ஞானமலைத் திருப்புகழ்ப்பாடல்கள் இரண்டு உள்ளன. இந்தக் கோயிலின் தென் பிராகாரத்தில் அருணகிரியாருக்குக் காட்சி கொடுத்த “குறமகள் தழுவிய குமரன்” வடிவம் பிரதிஷ்டை செய்திருக்கின்றனர். மேற்கே ஞானகிரீசுவரர் சமேத ஞானப் பூங்கோதையாரின் திருக்கோயில் உள்ளது. அதன் பின்புறமே முருகன் பாதம் பதிந்த புண்ணிய பூமி உள்ளது. இந்தக் கோயிலின் வடமேற்கில் வள்ளி மலையும், வடகிழக்கில் திருத்தணிகையும் சமதூரத்தில் உள்ளதாகவும். இந்த மூன்று மலைகளும் சேர்ந்து ஒரு முக்கோண அமைப்பில் உள்ளதாகவும் சொல்லுகின்றனர். மூன்று மலைகளையும் ஒரே நாள் தரிசித்தல் சிறப்பாய்ச் சொல்லப் படுகின்றது. 

மலை அடிவாரத்தில் உள்ள சுனையில் மேற்புறத்தில் காளிங்கராயன் கல்வெட்டு ஒன்று பாதிக்கு மேல் அழிந்த நிலையில் இருபதாகவும், அதில், “சகலலோக சக்கரவர்த்தி, வென்று மண்கொண்ட சம்புவராயரின் (1322-1340) பதினெட்டாவது ஆட்சியாண்டில் சம்புராப் பழரையர் மகன் காளிங்கராயன், இந்த ஞானமலை மேல் உள்ள கோயிலுக்குச் செல்லப் படிகளை அமைத்தான்” என்று சொல்லுவதாகவும் தெரிய வருகிறது. இதன் கும்பாபிஷேஹம் 2004-ம் ஆண்டு ஏப்ரல் மாதம் நாலாம் தேதி நடந்துள்ளது.


</doc>
<doc id="64281" url="https://ta.wikipedia.org/wiki?curid=64281" title="தாயுமானவர்">
தாயுமானவர்

தாயுமானவர் (1705 - 1742) தமிழில் மெய்ப்பொருள் பற்றிப் புகழ்பெற்ற பாடல்களை இயற்றியவர்.

இவர் தமிழ்நாட்டில், நாகப்பட்டினம் மாவட்டத்தில், திருமறைக்காடு என்று அழைக்கப்படும் வேதாரண்யத்தில் பிறந்தார். இவர் தந்தையார் கேடிலியப்பர் மற்றும் தாயார் கெஜவல்லி அம்மையார் ஆவார்கள். இவர் வடமொழி, தமிழ் மொழி ஆகிய இருமொழிகளிலும் புலமை பெற்றவர். தாயுமானவர் திருச்சிராப்பள்ளியை ஆட்சிபுரிந்த விசயரகுநாத சொக்கலிங்கரிடம் அரச கணக்கராகப் பணிபுரிந்து, அப்போது முக்கியமான ஆவணம் ஒன்றை அரசவையில் இவர் கையால் கசக்கிப் போட, இவர் தன்னிலை மறந்து இறைவியுடன் ஒன்றிப்போய் இந்தக் காரியம் செய்வதை அறியாத சபையினர் அரசனுக்கும், அரசிக்கும் அவமரியாதை என அவதூறு பேசினார்கள். ஆனால் அதே சமயம் திருவானைக்கா அகிலாண்டேசுவரி கோயிலில், அம்பாளின் ஆடையில் நெருப்புப் பற்றியதைச் சிவாசாரியார்கள் கவனிப்பதற்குள் தாயுமானவர் நுழைந்து தம் கையால் கசக்கி அந்த நெருப்பை அணைத்ததைச் சிவாசாரியார்கள் கண்டனர். அவர்கள் உடனே ஓடோடி வந்து நடந்ததைக் கூற, தாயுமானவரின் சக்தியைப் புரிந்து கொண்டு வியந்தனர் என்பார்கள்.

தம் எளிய பாடல்கள் மூலம் தமிழ்ச்சமயக் கவிதைக்கு ஒரு தூணாக இருந்தவர் தாயுமானவர். வள்ளலாரும், பாரதியாரும் இத்தகைய எளிய கவிதைகள் பாட இவர் முன்னோடியாகத் திகழ்ந்தார் என்றும் சொல்லுவதுண்டு. பின்னர் அப்பதவியைத் துறந்து திருமூலர் மரபில் வந்த, திருச்சிராப்பள்ளியைச் சார்ந்த மௌன குரு என்பவரிடம் உபதேசம் பெற்றுத் துறவு பூண்டார்.

தவநெறியில் சிறந்து விளங்கிய தாயுமானவர், பல்வேறு திருத்தலங்களுக்கும் சென்று இறைவனைப்பாடி வழிபட்டார். இறுதியில் இராமநாதபுரம் மாவட்டம் இலட்சுமிபுரம் என்னும் ஊரில் சமாதி அடைந்தார்.

"தாயுமான சுவாமிகள் திருப்பாடல் திரட்டு" என்னும் நூலில் 36 தலைப்புகளில் 1452 பாடல்கள் உள்ளன. அவற்றில் 771 பாடல்கள் கண்ணிகளாகவும், 83 பாடல்கள் வெண்பாக்களாகவும் உள்ளன. இவருடைய 'பராபரக் கண்ணி' மிகவும் புகழுடையது. பராபரக்கண்ணியில், <br>
என்று தாயுமானவர் அம்பாளைப் பாடியுள்ளார். 1736 ஆம் ஆண்டு துறவு பூண்ட தாயுமானவரை ஒரு சித்தர் என்பார்கள். அவர் சமரச சன்மார்க்க நெறியைப் பரப்பினார். இவர் பாடல்கள் 'தாயுமானவ சுவாமிகள் திருப்பாடற்றிரட்டு' என வழங்கப்படுகிறது. தமிழ் மொழியின் உபநிடதம் என அழைக்கப்படும். இதில் 56 பிரிவுகளில் 1452 பாடல்கள் உள்ளன. மேலும், இவரின் பாடல்களில் உவமைகளும், பழமொழிகளும் மிகுந்துள்ளன.

என்னும் இவருடைய வரிகள் புகழ் பெற்றவை.

இவரது தந்தையான கேடிலியப்பர் திருச்சிராப்பள்ளியை ஆண்ட விசயரகுநாத சொக்கலிங்கரிடம் அரச கணக்கராகப் பணிபுரிந்து வந்தார். அவர் மறைவுக்குப் பின்னர்த் தாயுமானவர் அப்பணியை ஏற்றார். விசயரகுநாத சொக்கலிங்கர் ஆட்சியிலும், அவர் மனைவி இராணி மீனாட்சி ஆட்சியிலும் கணக்கராகப் பணியாற்றினார்.

மட்டுவார்குழலி என்னும் மங்கையை மணந்து வாழ்ந்தார். பின்னர்த் துறவு வாழ்கையில் நாட்டங்கொண்டு துறவு பூண்டார். திருமூலர் மரபில் வந்த மௌனகுரு என்பாரின் அருளும், ஆசியும் பெற்றுச் சிறந்து விளங்கினார். அவர் முக்தி பெற்ற இடம் இராமநாதபுரத்தில் உள்ள இலட்சுமிபுரமாகும்.


</doc>
<doc id="64294" url="https://ta.wikipedia.org/wiki?curid=64294" title="இலாரன்சு விசை">
இலாரன்சு விசை

இயற்பியலில், இலாரன்சு விசை என்பது மின்காந்தப் புலத்தால் ஒரு புள்ளி மின்மத்தின் மீது (மின்னூட்டத்தில்) உருவாகும் விசை ஆகும் . இவ்விசை பின்வரும் சமன்பாட்டால் தரப்படும்

இதில்,

இவ்விசையின் சிறப்பியல்புகள் பின்வருமாறு



</doc>
<doc id="64298" url="https://ta.wikipedia.org/wiki?curid=64298" title="வெள்ளியங்கிரி மலை">
வெள்ளியங்கிரி மலை

வெள்ளியங்கிரி மலை ("Velliangiri Mountains") தமிழ்நாடு கோயம்புத்தூரிலிருந்து 40 கிமீ தொலைவில் உள்ள மேற்குத் தொடர்ச்சி மலைத்தொடர். தென்கயிலை என பக்தர்களால் அழைக்கப்படும் வெள்ளியங்கிரி மலையானது கொட்டும் பனியும், கை தொட்டு விளையாடும் உயரத்தில் கோயம்புத்தூர் மாவட்டத்தில் உள்ள வெள்ளியங்கிரி மலை ஒரு புனிதத் தலமாகவும், சுற்றுலாத்தலமாகவும் இருந்து வருகிறது. இது மேகங்களும் சூழ, வெள்ளி வார்ப்படத்தால் மூடியது போல தோற்றமளிப்பதால் "வெள்ளியங்கிரி" என்ற பெயர் பெற்றது. இம் மலையடிவாரம் பூண்டி என அழைக்கப்படுகிறது. சுமார் 3500 அடி உயரமுடைய (கடல் மட்டத்திலிருந்து 5000 அடி,1524 m) இம்மலை ஏழு சிகரங்களைக் கொண்டுள்ளது. ஐந்தரை கிலோ மீட்டர் தூரம் செல்லும் இப்பாதையில் வெள்ளை விநாயகர் கோயில், பாம்பாட்டி சுனை, கைதட்டி சுனை, சீதைவனம், அர்ச்சுனன் வில், பீமன் களி உருண்டை, ஆண்டி சுனை போன்ற இடங்களை கண்டு மகிழ்ந்து செல்லலாம்.இரவில், மலையில் காட்டு யானைகள் மற்றும் விலங்குகளின் நடமாட்டம் தொடங்கிவிடும் என்பதால் இங்கிருந்து மாலையிலேயே திரும்பி விடுதல் பாதுகாப்பானது என்று சொல்லபடுகிறது ஆனால் அனைவரும் இரவில் பயணத்தை தொடங்கி அதிகாலை மலை உச்சிக்கு சென்று சேர்கிறார்கள். அதிக மக்கள் நடமாட்டத்தால் வனவிலங்குகள் அங்கு இருப்பதை தவிர்க்கின்றன.

வெள்ளி மலை எனப்படும் வெள்ளியங்கிரியே கயிலை மலை என்று போற்றப்படுகிறது. உத்தர கயிலை, மத்திய கயிலை, தட்சிண கயிலை எனக் கயிலை மூன்றாகும். உத்தர கயிலை வடக்கே நீர்ப்பகுதியில் உள்ளது. மத்திய கயிலை இமயமலையில் உள்ளது. வெள்ளியங்கிரியே தட்சிய கயிலையாகும்.


கோவை காந்திபுரம் பேருந்து நிலையத்திலிருந்து மலை அடிவாரமான பூண்டி என்னும் ஊர் வரை பேருந்து வசதி இருக்கிறது.




</doc>
<doc id="64304" url="https://ta.wikipedia.org/wiki?curid=64304" title="பாக்-இ பாபர்">
பாக்-இ பாபர்

பாக்-இ பாபர் என்பது ஆப்கானிசுத்தானின் தலைநகரமான காபுலில் உள்ள ஒரு வரலாற்றுப் பூங்கா ஆகும். முகலாயப் பேரரசை நிறுவி அதன் முதல் பேரரசராக இருந்த பாபரின் சமாதியும் இங்கேயே உள்ளது. இப் பூங்கா 1528 ஆம் ஆண்டில் அமைக்கப்பட்டதாக நம்பப்படுகிறது. பாபரின் குறிப்புக்களான "பாபர்நாமா" என்னும் ஆவணத்தில், காபுலில் ஒரு பூங்காவைக் அமைக்க பாபர் ஆணையிட்டது பற்றிக் கூறப்பட்டுள்ளது. 
தமது வாழ்க்கைக் காலத்தில் இப்படி ஒரு இடத்தைத் தமது கேளிக்கைத் தேவைகளுக்காக உருவாக்குவது முகலாய இளவரசர்களின் வழக்கமாக இருந்தது. அப்படி உருவாக்கப் பட்ட இடமொன்றிலேய பிற்காலத்தில் அவர்களை அடக்கம் செய்வதும் உண்டு. பாபரின் பின் வந்தவர்களுக்கும் இது ஒரு குறிப்பிடத்தக்க இடமாக இருந்து வந்துள்ளது. காபுலில் உள்ள எல்லாப் பூங்காக்களைச் சுற்றியும் சுவர் எழுப்பப்படவேண்டும் என்று கட்டளையிட்ட செகாங்கீர், 1607 ஆம் ஆண்டில் இவ்விடத்துக்கு யாத்திரை சென்றார். பாபரின் கல்லறைக்கு முன்பாக ஒரு தொழுகைக்கான மேடை அமைக்கப்படவேண்டும் என்றும் அவ்விடத்தில் ஒரு கல்வெட்டு வைக்கப்படவேண்டும் என்றும் அவர் உத்தரவிட்டார். 1638 ஆம் ஆண்டில் பேரரசர் சா சகான் இவ்விடத்துக்கு வந்து இங்கிருந்த கல்லறைத் தொகுதியைச் சுற்றி சலவைக்கல் மறைப்பு ஒன்று அமைக்கப் பணித்ததோடு, அருகே யுள்ள தளத்தில் மசூதி ஒன்று அமைக்கவும் ஏற்பாடு செய்தார். சா சகானின் இந்த வருகை தொடர்பான விபரங்களில், அக்காலத்தில் கீழ் மட்டத்தில் இருந்த மர வரிசைகளுக்கும் குறித்த இடைவெளிகளில் அமைந்திருந்த சிறிய குளங்களுக்கும் இடையே கல்லாலான வாய்க்கால்கள் இருந்தது பற்றிக் கூறப்பட்டுள்ளது.


</doc>
<doc id="64309" url="https://ta.wikipedia.org/wiki?curid=64309" title="அனத்தோலியா">
அனத்தோலியா

அனத்தோலியா அல்லது ஆசியா மைனர் என்று அழைக்கப்படும் நிலம் அல்லது நிலப்பரப்பு மேற்கு மேற்காசியாவில் தற்காலத்தில் துருக்கி என்னும் நாட்டின் பெரும்பகுதியும் அதனைச் சூழ்ந்த இடத்தையும் குறிக்கும். அனத்தோலியாவின் கிழக்கிலும், மேற்கிலும் ஏஜியன் கடலும், வடக்கே கருங்கடலும், வடகிழக்கே காக்கேசியமும், தென்கிழக்கே ஈரானிய மேட்டுநிலமும், தெற்கே நடுத்தரைக் கடலும் எல்லைகளாக கொண்டது. 

இவ்விடம் பல கலைப் பண்பாடுகளின் உறைவிடமாக வரலாற்றில் நெடுங்காலம் இருந்து வந்துள்ளது. அக்காடியன், அசிரியர்கள், இட்டைட்டு பேரரசு, இற்றோயன் (Trojan) அல்லது இட்ரோச்சன், பிரிகியன் (Phrygian), இலிடியன் (Lydian), கிரேக்கம், அகாமனிசியப் பேரரசு (Achaemenid), ஆர்மீனியா, உரோமன், ரோமானியர், குர்து மக்கள், பைசாண்டைன், அனத்தோலியன் செல்யூக்கு (Anatolian Seljuk), ஆட்டோமன் ஆகிய பண்பாடுகள் இவ்விடத்தில் வளர்ந்து மலர்ந்தன.


</doc>
<doc id="64315" url="https://ta.wikipedia.org/wiki?curid=64315" title="மின்தடை">
மின்தடை

மின் தடை ("electrical resistance") என்பது, ஒரு மின்கடத்தியின் ஒரு புள்ளியில் இருந்து அதன் மறு புள்ளியை மின்னோட்டம் அடையும் போது இடையில் ஏற்படும் மின் சேதாரம் ஆகும். இவை மின் கடத்தியின் நீளம் அதன் பருமன் மற்றும் இந்த இரு புள்ளிகளுக்கும் இடையில் ஏற்படும் பிற மின் தடையி போன்றவற்றினால் ஏற்படும் மின் சேதாரத்தை (Ω) ஓமின் விதிப்படி ஓம் என்ற அலகில் அளக்கபடுகின்றன. உதாரணம்: மின்னழுத்தத்தின் அளவு, மின் கடத்தியின் நீளம் மற்றும் பருமன், இரண்டு புள்ளிக்கும் இடையில் ஏற்படும் மின் கடத்த கூடிய கம்பிகள் இணைப்பு, ஒழுங்கற்ற இணைப்பு, வெப்பம், மற்றும் ஈரலிப்பான மரங்கள் மின் கடத்தியில் உராய்வு போன்றவற்றினால் மின் சேதாரம் ஏற்படுகின்றன. இது போன்ற தாக்கங்களின் மூலம் மின்தடை ஏற்படுகின்றன. இவை மாறுதிசை மின்னோட்டம் மற்றும் நேர் மின்னோட்டம் என்பவற்றில் மாறுபடும்.
இதன் படி மின்தடை ஒரு குறுகிய பருமனான மின் கடத்தியை விட ஒரு மெல்லிய நீண்ட மின் கடத்தி மின்தடையை ஏற்படுத்துகின்றன.

பொதுவாக அனைத்து கடத்திகளுக்கும் மின்தடை உண்டு. ஆனால் குறைந்த வெப்பநிலையில் மீக்கடத்துத்திறனை வெளிபடுத்தும் கடத்திகளின் மின்தடை சுழி மதிப்பினை அடைந்து அத்திறனுடன் எவ்வித தடையும் இன்றி மின்னோட்டதை கடத்தும்.
உலோகத்தின் மின்தடை formula_1 Ω அளவிற்கு மிகக்குறைவு. இதனால் தான் அவை மின்கடத்திகளாக இருக்கின்றன.

ஒரு கடத்தியின் மின்தடை என்பது அதன் இருமுனைகளுக்கிடையே உள்ள மின்னழுத்ததிற்கும் (V) அக்கடத்தியின் வழியாகப் பாயும் மின்னோட்டத்திற்கும் (I) இடையேயான விகிதம் ஆகும்.

மின்தடையின் அலகு ஓம் (Ω) (Ohm) ஆகும் . இது வோல்ட்டு/ஆம்ப்பியர் (volt/ampere), அல்லது (வோல்ட்டு-நொடி/கூலாம்) (volt-second/coulomb)ஆகியவற்றுக்கு இணையானது.

இதில்:

மின்தடையின் நேர்மாறு கடத்து திறன் ஆகும்.

நீரியல் அழுத்த ஒப்பீட்டு முறையில், கம்பியொன்றினூடாகக்ப் பாயும் மின்னோட்டமானது, குழாயொன்றில் நீர் பாய்வதைப் போன்றதாகும். கம்பி வழியே ஏற்படும் மின்னழுத்த வீழ்ச்சியானது, குழாயினூடாக நீரை அனுப்பும் அழுத்தத்தின் வீழ்ச்சியைப் போன்றதாகும். கடத்துதிறன் என்பது குறித்த அமுக்கத்துக்கு ஏற்படும் பாய்ச்சல் அளவு போன்றதாகும். தடை என்பது குறித்த பாய்ச்சல் அளவுக்குத் தேவைப்படும் அழுத்தத்தைப் போன்றதாகும். (கடத்துதிறனும், தடையும் நேர்மாறுத் தொடர்புடையன.)

மின்னழுத்த "வீழ்ச்சி" (அதாவது, தடையொன்றின் இரு புறங்களிலும் உள்ள மின்னழுத்தங்களுக்கிடையிலான வித்தியாசம்) தடையினூடாக மின்சாரத்தைச் செலுத்துவதற்கான வலுவை வழங்குகிறது. நீரியல் அழுத்தத்திலும், குழாயொன்றின் இருபுறங்களிலும் காணப்படும் நீரியல் அமுக்கமே நீர்ப்பாய்ச்சலை நிர்ணயிக்கிறது. உதாரணமாக, குழாயொன்றின் மேலே உயர் நீரியல் அழுத்தம் காணப்பட்டாலும், குழாயின் கீழ்ப்புறத்திலும் அதற்குச் சமனான அமுக்கம் காணப்படுமானால், நீர் அதனூடே பாயாது. ஏனெனில், கீழ்ப்புற அமுக்கம் மேற்புற அமுக்கத்தை எதிர்ப்பதாலாகும். (இடப்புறப் படத்தில், குழாய்க்கு மேலுள்ள நீரியல் அமுக்கம் பூச்சியமாகும்.)

கம்பியொன்றின் தடையும் கடத்துதிறனும், இரு காரணிகளால் நிர்ணயிக்கப்படும். அவை, கம்பியின் கேத்திர கணித வடிவமும், அது ஆக்கப்பட்டுள்ள பதார்த்தமுமாகும்.

வடிவம் மிகவும் முக்கியமானதாகும். ஏனெனில், அகலமான குறுகிய குழாயிலும் பார்க்க, ஒடுங்கிய நீண்ட குழாயினூடாக நீரைச் செலுத்துதல் கடினமானதாகும். இதே போல், நீண்ட ஒடுங்கிய செப்புக் கம்பியின் தடையானது, குறுகிய தடித்த செப்புக் கம்பியிலும் பார்க்க உயர் தடை (தாழ் கடத்துதிறன்) கொண்டதாகும்.

ஆக்கப் பதார்த்தமும் முக்கியமானதாகும். ஒரே வடிவமும் அளவும் உடைய இரு குழாய்களில் சுத்தமான குழாயினூடான நீர்ப்பாய்ச்சல் வேகத்திலும் பார்க்க முடிக்கற்றையால் அடைக்கப்பட்ட குழாயில் நீரின் வேகம் குறைவானதாகும். இதேபோல், இலத்திரன்கள் செப்புக் கம்பியினூடாக இலகுவாகவும் சுதந்திரமாகவும் பாய முடியும். ஆனால், அதே வடிவமும் அளவும் உடைய உருக்குக் கம்பியினூடாக இலகுவாகப் பாயாது. மேலும், எவ்வடிவமாயிருந்தாலும் இறப்பர் போன்ற காவலிப் பதார்த்தங்களில் இலத்திரன் பாய்ச்சல் காணப்படாது. செப்பு, உருக்கு மற்றும் இறப்பர் என்பவற்றுக்கிடையிலான வித்தியாசமானது அவற்றின் அணுக்கட்டமைப்பிலும் இலத்திரன் நிலையமைப்பிலும் தங்கியுள்ளது. இவ்வியல்பு தடைத்திறன் எனும் கணியத்தால் அளவிடப்படுகிறது.

மின்சாரத்தைத் தம்மூடாகப் பாயவிடும் பொருட்கள் கடத்திகள் எனப்படும். மின் சுற்றுக்களில் பயன்படுத்தப்படும், ஒரு குறித்த தடைப் பெறுமானத்தையுடைய கடத்தித் துண்டு தடையி எனப்படும். கடத்திகள் செப்பு, அலுமினியம் போன்ற உயர் கடத்துதிறனுடைய பதார்த்தங்களால் ஆக்கப்பட்டிருக்கும். எனினும், தடையிகள் பல்வேறு மூலப்பொருட்களால் ஆக்கப்பட்டிருக்கும். தேவையான தடைப் பெறுமானம், சக்தி வெளியேற்ற அளவு, பெறுமானத்தின் வழு வீதம் மற்றும் செலவு என்பவற்றைப் பொறுத்து இம் மூலப்பொருட்கள் தீர்மானிக்கப்படும்.

ஓமின் விதி எனப்படுவது மின்சாதனமொன்றுக்குக் குறுக்கான மின்னழுத்தம் "V" ஐயும் அதனூடு பாயும் மின்னோட்டம் "I" ஐயும் தொடர்புபடுத்தும் விதியாகும். இது பின்வருமாறு தரப்படும்:
("V" யானது "I"க்கு நேர்விகிதசமனாகும்.). இவ்விதி எப்போதும் உண்மையல்ல. உதாரணமாக இருவாயி, மின்கலங்கள் என்பவற்றைக் குறிப்பிடலாம். எனினும் கம்பிகள் மற்றும் தடையிகளை கருதும்போது, (வெப்பநிலை போன்ற காரணிகள் மாறவில்லை எனக் கொண்டு) இவ்விதி உண்மையானதாகும். ஓமின் விதிக்கு கட்டுப்படும் பொருட்கள் "ஓமின் விதிக்கமைவானவை" எனவும், இவ்விதிக்கு கட்டுப்படாதவை "ஓமின் விதிக்கெதிரானவை" எனவும் அழைக்கப்படும்.

தடையை அளக்கும் கருவி ஓம்மானி எனப்படும். பொதுவான ஓம்மானிகள் குறைந்த தடைகளைத் திருத்தமாக அளப்பதில்லை. ஏனெனில் அவற்றின் அளக்கும் முனைவுகளில் மின்னழுத்த வீழ்ச்சி ஏற்பட்டு அளவீடு தவறாகலாம். எனவே மிகவும் திருத்தமான அளவிடு கருவிகள் நான்கு முனை உணரி முறையைப் பயன்படுத்துகின்றன.

தடையிகள் (மற்றும் தடையைக் கொண்ட மூலகங்கள்) மின்னோட்டத்தை எதிர்க்கும். எனவே, தடையினூடாக மின்னோட்டத்தை அனுப்புவதற்கு மின்சக்தி தேவை. இச் சக்தி தடையில் வெப்பமாக விரயமாக்கப்படும். இது "யூலின் வெப்பவிளைவு" எனப்படும் (ஜேம்சு பிரெசுகொட் யூலின் நினைவாக). இவ் விளைவு "ஓமிய வெப்பமாதல்" அல்லது "தடைய வெப்பமாதல்" எனவும் அழைக்கப்படும்.

பெரும்பாலான சந்தர்ப்பங்களில் மின்சக்தி விரயம் விரும்பத்தகாதது. முக்கியமாக மின் வடங்களில் ஏற்படும் பரிமாற்றல் இழப்புகளைக் குறிப்பிடலாம். இவ்விழப்பைக் குறைக்க உயர் அழுத்த மின் பரிமாற்றல் பயன்படுத்தப்படுகிறது. இங்கு மின்வலு மாற்றமடைவதில்லை. எனவே ஒரு குறித்த மின்வலுவுக்கு அழுத்தம் அதிகரிக்கையில் மின்னோட்டம் குறையும். எனவே வெப்ப இழப்பும் குறைவடையும்.

மாறாக, யூலின் வெப்பவிளைவு சில சந்தர்ப்பங்களில் பயனுள்ளதாகவும் அமைகிறது. உதாரணமாக, மின்னடுப்புகள் மற்றும் மின்கொதிகலன்கள் ("தடைக் கொதிகலன்கள்" எனவும் அழைக்கப்படும்) என்பவற்றைக் குறிப்பிடலாம். மேலும், தங்குதன் இழை மின்குமிழ்கள் யூலின் வெப்பவிளைவில் தங்கியுள்ளது. இதன் இழை உயர் வெப்பநிலைக்குச் சூடாக்கப்படும்போது வெப்பக்கதிர்ப்புடன் "வெண் சூடாக" ஒளிரும் (வெள்ளொளிர்வு எனவும் அழைக்கப்படும்).

யூலின் வெப்பவிளைவுக்கான சமன்பாடு:
இங்கு "P" மின்சக்தியிலிருந்து வெப்பசக்தியாக மாற்றப்பட்ட வலுவும் (அலகு நேரத்துக்கான சக்தி), "R" தடையும், "I" தடையியினூடான மின்னோட்டமுமாகும்.

அறைவெப்பநிலைக்கு அண்மையில் உலோகங்களின் தடைத்திறன் வெப்பநிலையுடன் அதிகரிக்கும். எனினும் குறைகடத்திகளின் தடைத்திறன் வெப்பநிலையுடன் குறைவடையும். காவலிகளினதும் மின்பகுபொருட்களினதும் தடைத்திறன் அது அமைந்துள்ள தொகுதியைப் பொறுத்து வெப்பநிலையுடன் அதிகரிப்பையோ குறைவையோ காட்டும்.

இதனால், கம்பிகள், தடையிகள் மற்றும் ஏனைய பாகங்களின் தடை வெப்பநிலையுடன் அடிக்கடி மாற்றமடையும். இதனால் உயர் வெப்பநிலைகளில் இலத்திரனியல் சுற்றுக்கள் செயலிழக்கலாம். சில சந்தர்ப்பங்களில் இவ் விளைவு உபயோகமானதாக உள்ளது. இவ்விளைவைப் பயன்படுத்தி தடை வெப்பமானிகள் மற்றும் வெப்பத்தடைசைகள் உருவாக்கப்படுகின்றன. (தடை வெப்பமானி பிளாற்றினம் போன்ற உலோகங்களால் ஆக்கப்படும். எனினும், வெப்பத்தடைசைகள் பீங்கான் அல்லது பல்பகுதியம் போன்றவற்றால் ஆக்கப்படும்.)

தடை வெப்பமானிகளும் வெப்பத்தடைசைகளும் பொதுவாக இரு வழிகளில் பாவிக்கப்படுகின்றன. முதலாவதாக, இவை வெப்பமானிகளாகப் பயன்படுத்தப்படலாம். இவற்றின் தடையை அளப்பதன் மூலம் சூழலின் வெப்பநிலையை உய்த்தறியலாம். இரண்டாவதாக, இவை யூலின் வெப்பவிளைவின் (சுய வெப்பமாதல் எனவும் அழைக்கப்படும்) அடிப்படையில் பயன்படுத்தப்படலாம். பாரிய மின்னோட்டமொன்று தடையியினூடாகப் பாயும்போது தடையியின் வெப்பநிலை உயரும். எனவே தடையியின் தடைப்பெறுமானம் மாற்றமடையும். எனவே இவை, உருகிகள் போன்று மின்சுற்றுக்களைப் பாதுகாக்கும் வகையில் பயன்படுத்தப்படலாம். மேலும் இவை சுற்றுக்களில் பின்னூட்டல் வழங்குவதற்காகவும் பயன்படுத்தப்படுகின்றன. பொதுவாக, சுய வெப்பமாதல் விளைவு ஒரு தடையியை சீரற்ற மூலகமாக மாற்றிவிடும்.

வெப்பநிலை "T" அதிகமாக மாறாதவிடத்து, நேர்விகிதசம அண்ணளவாக்கம் உபயோகிக்கப்படும்:
இங்கு formula_9 "தடைவெப்பநிலைக் குணகம்" எனப்படும். formula_10 நிலைத்த நியம வெப்பநிலையாகும் (பொதுவாக அறை வெப்பநிலை). formula_9 என்பது அளவீட்டுத் தரவுகளின் மூலம் பெறப்பட்ட மாறிலியாகும். இது வெவ்வேறு நியம வெப்பநிலைக்கேற்ப மாறுபடும். ஏனெனில் நேர்விகிதசம அண்ணளவாக்கம் ஒரு அண்ணளவாக்கம் மட்டுமே. எனவே formula_9 அளக்கப்பட்ட வெப்பநிலை கீழொட்டாகக் குறிக்கப்படும். உதாரணமாக formula_13 எனக் குறிக்கப்படும். மேலும், இத்தொடர்பு நியம வெப்பநிலைக்கு அருகான வீச்சில் மட்டுமே செல்லுபடியாகும்.

தடைவெப்பநிலைக் குணகம் formula_9 பொதுவாக உலோகங்களுக்கு அறைவெப்பநிலைக்கண்மையில் +3×10 K இலிருந்து +6×10 K வரையான வீச்சில் காணப்படும்.குறைகடத்திகள் மற்றும் காவலிகளுக்கு இது மறைப்பெறுமானம் கொண்டதாகவும் இதன் வீச்சு மிகப் பெரியதாகவும் இருக்கும்.

தகைப்பு கடத்தியொன்றின் தடை வெப்பநிலையில் தங்கியிருப்பது போலவே அதன் விகாரத்திலும் தங்கியிருக்கும். கடத்தியொன்றை இழுவைக்குள்ளாக்கும் போது (கடத்தியை நீட்சியடையச் செய்யும் வகையிலான தகைப்பு), கடத்தியின் நீளம் அதிகரிப்பதோடு அதன் குறுக்கு வெட்டுப்பரப்பும் குறைவடைகிறது. இவ்விரு விளைவுகளாலும் கடத்தியின் தடை அதிகரிக்கிறது. நெருக்கலின் போது (எதிர்த்திசையிலான விகாரம்), கடத்தியின் தடை குறைகிறது.

பொதுவாக, குறைகடத்திகளினால் தயாரிக்கப்பட்ட சில தடையிகள் "ஒளிமின்கடத்துமை" இயல்பைக் காட்டுகின்றன. இவற்றின் மேல் ஒளி விழுகையில் இவற்றின் தடை மாற்றமடைகிறது. எனவே இவை "ஒளித்தடையிகள்" (அல்லது "ஒளி உணரித் தடையிகள்") என அழைக்கப்படுகின்றன. இவை ஒரு வகை ஒளி உணரிகளாகும்.

மீகடத்திகள் பூச்சியத் தடையையும் முடிவிலிக் கடத்துதிறனையும் கொண்டவை. ஏனெனில் இவற்றில் V=0 ஆகுகையில் I≠0 ஆகலாம். இதனால் இவற்றில் யூலின் வெப்பவிளைவு ஏற்படுவதில்லை. அதாவது மின்சக்தி விரயம் ஏற்படுவதில்லை. எனவே மீகடத்தியொன்று மூடிய சுற்றாக்கப்படும்போது அச்சுற்றில் மின்னோட்டம் தொடர்ந்து ஓடிக்கொண்டிருக்கும். NbSn கலப்புலோகம் போன்ற உலோக மீக்கடத்திகள் தொழிற்படுவதற்கு 4 K அளவிலான வெப்பநிலை பேணப்பட வேண்டும். இங்கு குறித்த வெப்பநிலையை அடைய திரவ ஈலியம் பயன்படுத்தப்படுகிறது. விலையுயர்ந்த, உடையக்கூடிய மற்றும் மெல்லிய, பீங்கானாலான உயர் வெப்பநிலை மீகடத்திகளுக்கு 77K வெப்பநிலை பேணப்படவேண்டும். இங்கு குறித்த வெப்பநிலையை அடைய திரவ நைதரசன் பயன்படுத்தப்படுகிறது. இவை தவிர, மீக்கடத்திக் காந்தம் போன்ற பல்வேறு மீக்கடத்தித் தொழில்நுட்பங்கள் காணப்படுகின்றன.



</doc>
<doc id="64316" url="https://ta.wikipedia.org/wiki?curid=64316" title="சூல் விதி">
சூல் விதி

சூல் விதியில் இரண்டு விதிகள் உள்ளன ; அவை மின்னோட்டத்தால் ஏற்படும் வெப்பத்தையும் , வெற்றிடத்தில் உள்ள வெப்ப அளவு , அழுத்தம் , கொள்ளளவு , ஆகியவற்றை சார்ந்த ஆற்றலையும் விளக்குகின்றன .

சூல் முதல் விதியை "சூல் விளைவு" என்றும் கூறுவர். இது ஒரு மின் கடத்தியில் பாயும் மின்னோட்டம் உருவாக்கும் வெப்பத்தை விளக்கும் இயற்பியல் விதி ஆகும். சூல் விதியின் படி , ஒரு கடத்தியில் உண்டாகும் வெப்ப ஆற்றலை பின்வருமாறு விளக்கலாம் ,

இதில் , Q என்பது t காலத்தில் R மின்தடை கொண்ட ஒரு கடத்தியில் பாயும் I மின்னோட்டத்தினால் ஏற்படும் வெப்பம் ஆகும் . இதன் அலகு சூல் ஆகும் . இதை சில நேரங்களில் சூல்-லென்சு விதி என்றும் அழைப்பார்கள் என்னென்றால் இதை பின்னாளில் கேயின்ரிச்சு லென்சு என்பவர் தனியாக கண்டறிந்தார் . 

சூல் இரண்டாம் விதிப்படி ஒரு வளிமத்தில் ஏற்படும் உள்ளாற்றல் அதன் கொள்ளளவையோ , அழுத்தத்தையோ சார்ந்தவை இல்லை; அவை வெப்ப அளவை மட்டுமே சார்ந்ததாகும் .


</doc>
