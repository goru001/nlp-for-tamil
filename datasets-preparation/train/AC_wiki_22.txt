<doc id="152369" url="https://ta.wikipedia.org/wiki?curid=152369" title="கௌரிசங்கம் (அணிகலன்)">
கௌரிசங்கம் (அணிகலன்)

கௌரிசங்கம் என்பது செட்டிநாட்டுத் திருமண அணிகலன்களுள் ஒன்றாகும். செட்டிநாட்டினர் என அழைக்கப் பெறும் நாட்டுக்கோட்டை நகரத்தார் எனும் நாட்டுக்கோட்டைச் செட்டியார் சாதியினர் திருமணம் அல்லது சாந்திக் கல்யாண (சஷ்டியப்த பூர்த்தி) நாளன்று மணமகன் இந்த அணிகலனை அணிந்து கொள்கிறார்.

கௌரி சங்கம் என்பது ஒரு உருத்திராட்ச மாலையாகும். இந்த கௌரிசங்கத்தில் உருத்திராட்சங்களை ஒன்றுடன் ஒன்றாக இணைக்கும் இணைப்புகள், தொங்கட்டான் (பெண்டன்ட்) போன்றவை தங்கத்தில் அமைக்கப்படுகிறது. இந்தத் தொங்கட்டானில் ரிசபாருடர் எனும் ரிசப வாகனத்தில் சிவசக்தி சமேதராக அமர்ந்திருக்கும் வடிவம் பொறிக்கப்பட்டிருக்கும்.

கழுத்திரு (அணிகலன்)


</doc>
<doc id="152371" url="https://ta.wikipedia.org/wiki?curid=152371" title="இலங்கைத் துடுப்பாட்ட வீரர்களின் பட்டியல்">
இலங்கைத் துடுப்பாட்ட வீரர்களின் பட்டியல்

இலங்கைத் துடுப்பாட்ட வீரர்களின் பட்டியல் ("List of Cricketers from Sri Lanka") இலங்கைத் துடுப்பாட்ட அணியில் விளையாடிய துடுப்பாட்ட வீரர்களைப் பட்டியலிடுகிறது.




</doc>
<doc id="152372" url="https://ta.wikipedia.org/wiki?curid=152372" title="கணிப்பியப் பாய்ம இயக்கவியல்">
கணிப்பியப் பாய்ம இயக்கவியல்

கணிப்பியப் பாய்ம இயக்கவியல் ("Computational fluid dynamics"-CFD) என்பது படிமுறைத் தீர்வு மற்றும் எண்சார் பகுப்பியல் வழிமுறைகள் மூலம் பாய்ம ஓட்டங்களை ஆராயும் பாய்ம இயக்கவியல் பிரிவாகும். குறிப்பிட்ட எல்லை நிபந்தனைகள் கொண்ட திடப் பரப்புகளோடு வாயுக்கள் மற்றும் நீர்மங்களின் இடைவினைகளை உருவகப்படுத்தவும் கணக்கீடுகள் செய்யவும் கணினிகள் பயன்படுத்தப்படுகின்றன. அதிவேக மீத்திறன் கணினிகள் கொண்டு மிகத் துல்லியமான தீர்வுகளைப் பெறலாம். ஒத்தயொலி வேக மற்றும் கொந்தளிப்புப் பாய்வுகள் போன்ற மிகக் கடினமான பாய்வுப் புலங்களை உருவகப்படுத்தவும் துல்லியமான தீர்வுகள் பெறவதற்குமான மென்பொருட்களை உருவாக்க பெருமளவு ஆராய்ச்சிகள் நடைபெற்றுக் கொண்டிருக்கின்றன. இவற்றால் பெறப்படும் தீர்வுகளை நிச்சயப்படுத்த முதலில் காற்றுச்சுரங்க ஆய்வுகள் செய்யப்படுகின்றன, முழுத் தீர்வையும் மொத்தமாகச் சோதிக்க முழு அளவு மாதிரி சோதனைகள் செய்யப்படுகின்றன, எ-கா: வானூர்தியின் பறத்தல் சோதனை.


</doc>
<doc id="152379" url="https://ta.wikipedia.org/wiki?curid=152379" title="முதலாம் லியோ (திருத்தந்தை)">
முதலாம் லியோ (திருத்தந்தை)

திருத்தந்தை முதலாம் லியோ ("Pope Leo I") கத்தோலிக்க திருச்சபையின் 45ஆம் திருத்தந்தையாக கி.பி. 440 செப்டம்பர் 29ஆம் நாளிலிருந்து 461, நவம்பர் 10ஆம் நாள் வரை ஆட்சிசெய்தார்.

திருச்சபை வரலாற்றிலேயே முதன்முதலாக "பெரிய" ("மகா") என்னும் அடைமொழி பெற்ற முதல் திருத்தந்தை இவரே. இந்த அடைமொழி பெற்ற இரண்டாம் திருத்தந்தை "முதலாம் கிரகோரி" (ஆட்சி: 590-604) ஆவார்.

முதலாம் லியோ கி.பி. சுமார் 400ஆம் ஆண்டில் இத்தாலிய உயர்குடியைச் சார்ந்த பெற்றோருக்குப் பிறந்தார். "திருத்தந்தையர் நூல்" ("Liber Pontificalis") என்னும் ஏடு அவர் பிறந்த இடமாக இத்தாலியின் தஸ்கனி பிரதேசத்தைக் குறிக்கிறது.

திருத்தந்தை முதலாம் லியோவின் வாழ்க்கை நிகழ்ச்சிகளுள் மிகவும் பேர்பேற்றதாகக் கருதப்படுவது அவர் 452இல் வடக்கிலிருந்து இத்தாலியை நோக்கிப் படையெடுத்துவந்த அட்டிலா என்னும் ஹுண் ()இனப் போர்த்தலைவரை சந்தித்து அப்படையெடுப்பு நிகழாமல் தடுத்து, இத்தாலியைப் பாதுகாத்தது ஆகும்.

மேலும், திருத்தந்தை லியோ திருச்சபையின் முக்கிய பொதுச்சங்கங்களுள் ஒன்றாகிய கால்செதோன் பொதுச்சங்கத்தில் (451) () நிகழ்ந்த விவாதங்களுக்கு அடிப்படையான கருத்துக்கோப்புகளை வழங்கியது ஆகும். இச்சங்கமானது இயேசு கிறித்து யார் என்பது பற்றி விவாதித்தது. இயேசு உண்மையிலேயே கடவுளாகவும் உண்மையிலேயே மனிதராகவும் உள்ளார் என்றும், இயேசுவின் மனித இயல்பும் இறை இயல்பும் ஒரே தெய்விக ஆள்தன்மையில் குழப்பமோ பிளவோ இன்றி இணைந்துள்ளன என்றும் வரையறுத்தது.

"திருத்தந்தையர் வரலாறு" ("Liber Pontificalis") என்னும் பண்டைய ஏடு தரும் தகவல்படி, திருத்தந்தை லியோ இத்தாலியின் தஸ்கனி பிரதேசத்தில் பிறந்தார். கி.பி. 431இல் அவர் திருத்தொண்டர் (தியாக்கோன்) பணியை திருத்தந்தை முதலாம் செலஸ்தீன் ஆட்சியின்கீழ் தொடங்கியிருந்தார். அப்போது அலெக்சாந்திரியா நகர் மறைமுதல்வர் சிரில், பாலத்தீனத்தின்மீது யூவனல் என்பவர் ஆட்சியதிகாரம் தமக்கு உண்டு என்றதை உரோமைத் திருச்சபை கண்டிக்கவேண்டும் என்று கேட்டு லியோவுக்கு (அல்லது திருத்தந்தை முதலாம் செலஸ்தீனுக்கு) கடிதம் எழுதினார். இதிலிருந்து லியோ ஒரு முக்கிய பதவியில் இருந்தார் எனத் தெரிகிறது.

ஏறக்குறைய அச்சமயத்தில் யோவான் காசியன் என்பவர் நெஸ்டோரியுசு என்பவரின் திரிபுக்கொள்கையைக் கண்டித்து எழுதிய நூலை லியோவுக்கு அர்ப்பணித்தார். அத்தகைய நூலை எழுதும்படி லியோ காசியனிடம் கேட்டிருந்தார்.

மேலும், உரோமைப் பேரரசரே லியோவின் உதவியை நாடிவந்தார். உரோமைப் பேரரசின் பகுதியாக இருந்த கால் பிரதேசத்தில் இரு மேலதிகாரிகளுக்கு இடையே ஏற்பட்ட கருத்துமோதலைத் தீர்த்துவைக்க லியோ அனுப்பப்பட்டார்.

இவ்வாறு கால் பகுதிக்கு அரசு சார்பாக லியோ தூது சென்ற சமயத்தில் திருத்தந்தை மூன்றாம் சிக்ஸ்துஸ், 440 ஆகத்து மாதம் 11ஆம் நாள் உயிர்நீத்தார். அவருக்குப் பின் திருத்தந்தையாக ஒருமனதாகத் தேர்ந்தெடுக்கப்பட்டவரே முதலாம் லியோ.

லியோவின் திருத்தந்தைப் பணிக்காலம் கத்தோலிக்க திருச்சபையில் பெரிய தாக்கத்தை ஏற்படுத்தியது. குறிப்பாக உரோமைத் திருச்சபையின் மைய அதிகாரம் பேரளவாக உறுதிப்படுத்தப்பட்டது.

திருத்தந்தை வழங்கிய போதனைகள் பெரும்பாலும் இயேசு கிறித்துவின் இயல்பு பற்றியும், இயேசு கொணர்ந்த மீட்புப் பற்றியும் அமைந்தன. அவர் அளித்த மறையுரைகள், அவர் எழுதிய மடல்கள் போன்றவற்றில் இந்தப் போதனை அடங்கியுள்ளது.

திருத்தந்தை லியோ தம் பணியைப் பற்றி விவரிக்கும்போது, தாம் புனித பேதுருவின் வாரிசில் வருவதைச் சுட்டிக்காட்டினார். அதற்கு முந்திய திருத்தந்தையர் தாம் புனித பேதுருவின் பணிப்பொறுப்பில் வாரிசுகள் என்றும், பேதுரு உரோமையில் பணிசெய்து, மறைச்சாட்சியாக உயிர்துறந்து அங்கேயே அடக்கப்பட்டிருப்பதால் உரோமைத் திருப்பீடம் தனி அதிகாரம் கொண்டது என்று மட்டுமே போதித்திருந்தனர்.

திருத்தந்தை லியோ தாம் பதவி ஏற்ற ஐந்தாம் ஆண்டு நிகழ்வின் போது ஆற்றிய மறையுரையில் கீழ்வருமாறு கூறினார்:
நிலையாக இருக்கின்ற பாறையான இயேசு, பாறையான பேதுருவுக்கு வழங்கிய நிலையான தன்மையைப் பேதுரு தம் வழிவருவோருக்கு வழங்கினார்

அதிலிருந்து திருத்தந்தையர் தம்மை புனித பேதுருவின் வழித்தோன்றல்களாக மட்டுமன்றி, தாம் பிற ஆயர்கள் மேலும் நம்பிக்கைகொண்டோர் மேலும் அதிகாரம் கொண்டவர்கள் என்பதை வலியுறுத்தத் தொடங்கினர்.

திருத்தந்தை லியோ, இத்தாலி நாட்டு ஆயர்கள் தம் அதிகாரத்துக்கு உட்பட்டவர்கள் என்பதை எடுத்துரைத்தார். மிலான் மற்றும் வட இத்தாலியின் பிற பகுதிகளில் அருட்பணி ஒழுங்காக நடைபெறவும், தவறுகள் திருத்தப்படவும், கருத்து வேறுபாடுகள் அகற்றப்படவும் அவர் தம் அதிகாரத்தைப் பயன்படுத்தினார்.

எசுப்பானியாவில் தோன்றிய பிரிசிலிய கொள்கை () மனித உடல் தீமையானது என்று கூறியதை லியோ கண்டித்து, அக்கொள்கையை மறுப்பதற்கான வழிமுறைகளைக் காட்டினார்.

அதுபோலவே, வடக்கு ஆப்பிரிக்க திருச்சபையிலும் சர்ச்சைகள் ஏற்பட்டபோது அவற்றிற்குத் தீர்வுகாண ஆயர்கள் திருத்தந்தை லியோவை அணுகினர்.

பிரான்சு நாட்டின் தென்பகுதி தமது ஆட்சி அதிகாரத்திற்கு உட்பட்டதே என்று ஹிலரி என்னும் ஆயர் கூறியபோது, திருத்தந்தை லியோ அக்கருத்தை ஏற்க மறுத்ததோடு, ஹிலரி தமது மறைமாவட்ட எல்லைகளுக்குள் மட்டுமே அதிகாரம் கொண்டவர் என்று வலியுறுத்தினார்.

மறைமாவட்டங்களின் ஆயர்களைத் தேர்ந்தெடுக்கும் பொறுப்பு அந்தந்த மறைமாவட்டத்தின் குருக்கள், இறைமக்களைச் சார்ந்தது என்று லியோ கூறினார். "அனைவருக்கும் பணி புரிய அழைக்கப்பட்டவர் அனைவராலும் தேர்ந்தெடுக்கப்பட வேண்டும்" என்றொரு கொள்கையை அவர் முன்வைத்தார்.

திருத்தந்தை லியோ பிரான்சு நாட்டில் ஆயர் ஹிலரியின் வேண்டுகோளை மறுத்து வெளியிட்ட கட்டளையை அப்போது மேற்கு உரோமைப் பேரரசனாக இருந்த மூன்றாம் வலென்டீனியன் உடனடியாக செயல்படுத்துமாறு கட்டளையிட்டார். அந்த ஆணையில் பேரரசன் கூறியது "திருத்தந்தை லியோ வழங்கிய கட்டளை உரோமை நகரின் முக்கியத்துவத்தைக் காட்டுகிறது" என்பதாகும்.

ஆனால் அக்காலக்கட்டத்தில் மேற்கு உரோமைப் பேரரசின் அரசியல் முக்கியத்துவம் படிப்படியாகக் குறைந்து கொண்டிருந்தது. கீழை உரோமைப் பேரரசில் திருச்சபை மற்றும் அரசியல் அமைப்புகள் தங்கள் அதிகாரத்தையும் தன்னாட்சியையும் வலியுறுத்தத் தொடங்கின. மேற்கு உரோமைப் பேரரசின் ஆட்சியிலிருந்து விடுபட்டு, உரோமை நகருக்குப் பதிலாக காண்ஸ்டாண்டிநோபுள் நகரத்தை முதன்மைப்படுத்தும் முயற்சி நடைபெற்றது.

இவ்வாறு, உரோமைப் பேரரசின் கீழைப் பகுதி அதன் மேற்குப் பகுதியை விட திருத்தந்தை லியோவின் அதிகாரத்தை ஏற்க அதிக தயக்கம் காட்டியது. எடுத்துக்காட்டாக, 449ஆம் ஆண்டில் திருத்தந்தை லியோ ஒரு முக்கியமான கடிதத்தை (கடிதம் 28) காண்ஸ்டாண்டிநோபுள் ஆயரான ஃபிளேவியன் என்பவருக்கு அனுப்பினார். அதில் அவர் கீழைத் திருச்சபையில் நிலவிய ஒரு தவறான கொள்கையைக் கண்டித்திருந்தார். அக்கொள்கை, "இயேசு கிறித்துவில் இறைத்தன்மை என்னும் ஒரே தன்மைதான் உண்டு" என்றும், "இயேசு கிறித்துவின் மனிதத்தன்மையை அவருடைய இறைத்தன்மை தன்வயமாக்கிக்கொண்டது" என்றும் கூறியது.

உடனடியாக இரண்டாம் தியோடோசியுசு மன்னன் ஒரு பொதுச்சங்கத்தை 449 ஆகத்து மாதம் எபேசு நகரில் கூட்டினார் (431இல் எபேசு நகரில் நிகழ்ந்த பொதுச்சங்கம் இதிலிருந்து வேறுபட்டது). திருத்தந்தை லியோ பொதுச்சங்கத்தில் நேரடியாகப் பங்கெடுக்காவிட்டாலும், தமது பெயரில் மூன்று பதிலாள்களை அனுப்பி, அவர்களிடத்தில் அவர் ஃபிளேவியனுக்கு அனுப்பிய கடிதத்தின் நகலையும் கொடுத்து அனுப்பினார். இயேசு கிறித்து பற்றிய தவறான கொள்கையைக் கண்டித்த அந்த நகலானது 449 ஆகத்து மாதத்தில் எபேசு நகரில் நடக்கவிருந்த பொதுச்சங்கத்தில் வாசிக்கப்பட வேண்டும், ஏற்றுக்கொள்ளப்பட வேண்டும் என்பது திருத்தந்தையின் எதிர்பார்ப்பாக இருந்தது.

ஆனால் எபேசு சங்கம் திருத்தந்தை லியோவின் கடிதத்தைக் கண்டுகொள்ளவில்லை. காண்ஸ்டாண்டிநோபுளின் ஆயர் ஃபிளேவியனை எதிர்த்து நின்று, இயேசு பற்றிய தவறான கொள்கையைப் பரப்பிக்கொண்டிருந்த யூட்டிக்கஸ் ) என்பவரே காண்ஸ்டாண்டிநோபுளின் ஆயர் ஆவார் என்றும், அவரது கொள்கையை எதிர்த்தவரான ஃபிளேவியன் கண்டனத்துக்கு உள்ளானவர் என்றும் பொதுச்சங்கம் அறிவித்தது.

தாம் அனுப்பிய கடிதத்தை ஏற்க மறுத்த 499ஆம் ஆண்டு பொதுச்சங்கம் முறைகேடாகக் கூட்டப்பட்ட ஒரு "போலிச் சங்கம்" ("robber council") என்று கூறி, அதற்கு தாம் இசைவுகொடுக்கப் போவதில்லை என்று லியோ மறுத்துவிட்டார்.

இரண்டு ஆண்டுகளுக்குப் பின் வேறொரு பொதுச்சங்கம் கூட்டப்பட்டது. அதைக் கூட்டியவர் லியோ அல்ல, மாறாக உரோமைப் பேரரசர். சங்கம் கால்செதோன் நகரில் கூடியது. கால்செதோன் நகரம் இன்றைய துருக்கி நாட்டை ஐரோப்பா கண்டத்திலிருந்து பிரிக்கின்ற பொசுபோரசு ("Bosphorus") என்னும் நீரிணைக் கரையில் உள்ளது. அச்சங்கம், 499இல் எபேசில் நடந்த சங்கம் எடுத்த முடிவுகள் சட்டத்திற்கு மாறானவை என்று தீர்மானம் இயற்றியது. இயேசு கிறித்து பற்றி திருத்தந்தை லியோ வழங்கிய போதனையே உண்மையான திருச்சபைப் போதனை என்று அறிக்கையிட்டது. அதாவது, இயேசு கிறித்துவில் இரு இயல்புகள் உள்ளன: ஒன்று இறையியல்பு மற்றொன்று மனித இயல்பு. இவ்விரு இயல்புகளும் ஒரே தெய்விக ஆளில் குழப்பமோ பிளவோ இன்றி இணைந்துள்ளன. இந்த உண்மையானது வலியுறுத்தப்பட்டது.

திருத்தந்தை லியோ அனுப்பிய கடிதத்தில் அடங்கியிருந்த மேற்கூறிய கொள்கை விளக்கம் பொதுச்சங்கத்தில் வாசித்து அறிவிக்கப்பட்டதும், சங்கத்தில் கூடியிருந்த ஆயர்கள் ஒரு குரலாக, "லியோ வழியாகப் பேதுரு பேசியுள்ளார்" என்று கூறித் தம் இசைவைத் தெரிவித்தனர். இச்செய்தி பொதுச்சங்க நடவடிக்கைகளில் பதிவுசெய்யப்பட்டுள்ளது.

இதில் குறிப்பிடத்தக்க ஒரு விவரம் என்னவென்றால், கால்செதோன் நகரில் கூடிய பொதுச்சங்கம் இத்தாலியில் கூட வேண்டும் என்றும், அதற்குத் தாம் அனுப்பிய பதிலாள்கள் தலைமை தாங்கவேண்டும் என்றுதான் திருத்தந்தை லியோ கேட்டுக்கொண்டிருந்தார். ஆனால், திருச்சபை வாழ்வில் முக்கிய நிகழ்வான ஒரு பொதுச்சங்கம் கூடுவது பற்றி தமது விருப்பத்தைச் செயல்படுத்துவதில், அவ்வளவு உறுதியான அதிகாரம் கொண்டிருந்த திருத்தந்தை லியோ கூட வெற்றிபெற முடியவில்லை.

கால்செதோன் பொதுச்சங்கம் நிறைவேற்றிய தீர்மானங்களுள் ஒன்று திருத்தந்தை லியோவுக்குப் பிடிக்கவில்லை. அதாவது, உரோமை நகர் மேற்கு உரோமைப் பேரரசின் தலைநகராகவும், காண்ஸ்டாண்டிநோபுள் நகர் கீழைப் பேரரசின் தலைநகராகவும் இருந்ததால், திருச்சபை அதிகாரத்தைப் பொறுத்த மட்டிலும் இரு நகர்களும் ஒரே சிறப்புரிமை கொண்டுள்ளன என்று தீர்மானம் நிறைவேற்றப்பட்டது. இது "28ஆம் தீர்மானம்" ("canon 28") என்று அழைக்கப்படுகிறது. இத்தீர்மானத்தின் படி உரோமை நகருக்கு அடுத்தபடியாக கிறித்தவ திருச்சபையில் இரண்டாம் இடத்தை காண்ஸ்டாண்டிநோபுள் பிடிக்கும் என்றாயிற்று. ஆனால், வரலாற்றைப் பார்த்தால், கீழைப் பேரரசுப் பகுதியில் திருச்சபையின் பண்டைய மையங்களாக இருந்த இரு முக்கிய நகரங்கள் அலெக்சாந்திரியா மற்றும் அந்தியோக்கியா ஆகும்.

ஆனால், இந்த தீர்மானத்தை ஏற்க மறுத்த திருத்தந்தை லியோ, பொதுச்சங்கத்தின் நடவடிக்கைகள் அனைத்திற்கும் அதிகாரப்பூர்வ இசைவு வழங்க இரண்டு ஆண்டுகள் எடுத்துக் கொண்டார். 453, மே மாதம் 21ஆம் நாள் அவர் கால்செதோன் சங்க நடவடிக்கைகளுக்கு இசைவு அளித்தபோதிலும், மேற்கூறிய 28ஆம் தீர்மானத்தை ஒருபோதுமே ஏற்கவில்லை.

வரலாற்றில் நடந்த இந்த நிகழ்வைக் கருதும்போது, திருச்சபையில் திருத்தந்தையின் அதிகாரம் எப்போதுமே அமைதியான முறையில் ஏற்றுக்கொள்ளப்படவில்லை என்பது தெரிகிறது.

452ஆம் ஆண்டில் ஹுண் இனத்தைச் சார்ந்த படைத்தலைவரான அட்டிலா என்பவர் வட இத்தாலியின் மீது படையெடுத்து வந்து அதன் பெரும்பகுதியை அழிவுக்கு உட்படுத்தினார். ஐரோப்பாவில் உருசிய நாடு ஊரல் மலை () பகுதி, செருமானிய ரைன் ஆற்றுப் பகுதி, தன்யூப் ஆற்றுப் பகுதி ஆகியவற்றை உள்ளடக்கி, பால்டிக் கடல் வரை ஹுண் பேரரசு () பரவியிருந்தது. அங்கிருந்து வந்து இத்தாலியைப் பிடித்து, பின்னர் உரோமையை வந்தடையும் வண்ணம் புறப்பட்ட அட்டிலா வட இத்தாலியின் மாந்துவா () நகரை அணுகியபோது, திருத்தந்தை லியோ நேரடியாகச் சென்று அட்டிலாவை சந்தித்துப் பேசினார் (). அட்டிலாவும் அவருடைய படைகளும் படையெடுப்பைக் கைவிட்டு திரும்பிச் சென்றனர்.

இந்த நிகழ்ச்சியைப் பல வரலாற்று ஏடுகள் குறிப்பிடுகின்றன. அவை தரும் செய்திகள் இவை: ஹுண் இனப் படைத்தலைவரான அட்டிலா, உரோமைப் பேரரசனான மூன்றாம் வாலென்டீனியனின் சகோதரியான ஹொனோரியா என்பவரை மணந்துகொள்ள விரும்பினார். எனவே மணப்பெண்ணை மிகுந்த செல்வங்களோடு தன்னிடம் அனுப்பித் தர வேண்டும் என்றும் அவ்வாறு செய்யாவிட்டால் உரோமைப் பேரரசின் மீது போர்தொடுக்கப் போவதாகவும் அட்டிலா மிரட்டினார். ஆனால் வாலென்டீனியன் தன் சகோதரியை அனுப்ப மறுத்துவிட்டார்.

அட்டிலாவை சமாதானப்படுத்தும் பொருட்டு வாலென்டீனியன் ஒரு தூதுக்குழுவை அனுப்பினார். அக்குழுவின் தலைவராக திருத்தந்தை லியோவும் அவரோடு இரு ஆட்சியாளர்களும் சென்றனர். தூதுக்குழுத் தலைவர் லியோவும் படையெடுத்து வந்த அட்டிலாவும் என்ன பேசினர், எவ்விதத்தில் உடன்பாடு எட்டப்பட்டது என்பது குறித்து அதிக விவரங்கள் தெரியவில்லை. ஆனால் அட்டிலா படையெடுப்பைக் கைவிட்டு, தன் படைகளோடு தன்யூப் ஆற்றுக்கு அப்பால் பின்வாங்கினார் என்பது வரலாற்று உண்மை.

வரலாற்று ஆசிரியர்கள் இது பற்றி வேறுபட்ட கருத்துகள் தெரிவித்துள்ளனர். திருத்தந்தை லியோ அட்டிலாவுக்குப் பேரளவான பொன் கொடுத்திருக்கலாம் என்றொரு கருத்து உள்ளது. ஏற்கனவே திரட்டிக் கொண்டு வந்த கொள்ளைப் பொருள்களை சுமந்துகொண்டு மேலும் படையெடுப்பைத் தொடர்வது சிரமமாக இருந்திருக்கலாம். அப்போது வட இத்தாலியாவில் பரவிய கொள்ளை நோய், உணவுப் பற்றாக்குறை போன்றவை காரணமாகலாம். கிழக்கே தன்யூப் ஆற்றின் கரையில் கிழக்குப் பேரரசன் மார்சியானுசு ஹுண் பேரரசைத் தாக்கியது காரணமாகலாம்.

கிறித்தவ மதத்தைச் சேராத அட்டிலா, திருச்சபைத் தலைவரான லியோவைக் கண்டு, சமய நம்பிக்கையின் அடிப்படையில் பணிந்திருக்க வாய்ப்பில்லை என்று சில வரலாற்றாசிரியர்கள் கூறுகின்றனர். ஆனால் திருத்தந்தை லியோ, சமரச முயற்சி செய்து வெற்றி பெற்றார் என்பது ஏற்கப்படுகிறது.

விசிகோத்து மன்னனான அலாரிக் என்பவர் கிபி 410இல் உரோமை மீது படையெடுத்துச் சென்ற சிறிது நாள்களிலேயே மரணத்தைச் சந்தித்ததுபோன்று தனக்கும் நேர்ந்துவிடுமோ என்று அட்டிலா பயந்திருக்கலாம். ஒரு வரலாற்றாசிரியர், திருத்தந்தை லியோ அட்டிலாவின் முன் நின்று பேச்சுவார்த்தை நடத்திய சமயத்தில் பிரமாண்டமான ஒரு மனிதர், குருவுக்கு உரிய உடையை அணிந்துகொண்டு, கையில் ஒரு வாளை ஏந்தியவராய் தன்னையும் தன் படையையும் மிரட்டியது போன்ற ஒரு காட்சி அட்டிலாவின் கண்முன் தோன்றியது என்றும், பயந்துபோன அட்டிலா பணிந்தார் என்றும் கூறுகிறார்.
எவ்வாறாயினும், திருத்தந்தை லியோவுக்கும் அட்டிலாவுக்கும் இடையே நிகழ்ந்த வரலாற்று முக்கியத்துவம் நிறைந்த சந்திப்புக்கு மூன்று ஆண்டுகளுக்குப் பின், 455இல் வாண்டல் இனத்தவர் () உரோமை நகரைத் தாக்கிக் கொள்ளையடிக்க வந்த போது வாண்டல் படைத்தலைவரான கென்செரிக்கையும் () படைகளையும் உரோமை நகரின் தடுப்புச் சுவர்களுக்கு வெளியே சந்தித்த திருத்தந்தை லியோவால் அவர்களைத் தடுத்து நிறுத்த முடியவில்லை. ஆயினும் உயிர்ச் சேதம் மற்றும் தீவைப்பு தடுக்கப்பட்டது ஒரு சாதனையே.

திருத்தந்தை லியோ 461ஆம் ஆண்டு, நவம்பர் 10ஆம் நாள் இறந்தார். அவருடைய உடல் உரோமையில் புனித பேதுரு பெருங்கோவிலின் உள்முற்றத்தில் அடக்கம் செய்யப்பட்டது. 688இல் கோவிலுக்கு உள்ளே அடக்கப்பட்டது. கல்லறை மீது சிறப்பான விதத்தில் ஒரு பீடமும் நிறுவப்பட்டது.

1754இல் திருத்தந்தை லியோவுக்கு திருச்சபையின் மறைவல்லுநர் என்னும் பட்டம் வழங்கப்பட்டது. திருச்சபையின் போதனையைத் தெளிவாகவும் விளக்கமாகவும் பல மறையுரைகள், நூல்கள், விளக்கவுரைகள் வழியாக அளித்து, திருச்சபையை மிகத் திறமையாக வழிநடத்திச் சென்றதால் அவருக்கு "பெரிய" ("மகா") ("Great") என்னும் அடைமொழிகொடுத்து அழைப்பது வழக்கம்.

திருத்தந்தை லியோவின் திருவிழா மேற்கு திருச்சபையில் நவம்பர் 10ஆம் நாளில் கொண்டாடப்படுகிறது. கீழைத் திருச்சபை அவரது விழாவை பெப்ருவரி 18ஆம் நாள் கொண்டாடுகிறது.




</doc>
<doc id="152381" url="https://ta.wikipedia.org/wiki?curid=152381" title="இலங்கைத் தமிழ் பேச்சு வழக்குகள்">
இலங்கைத் தமிழ் பேச்சு வழக்குகள்

இலங்கைத் தமிழ் பேச்சு வழக்குகள் அல்லது ஈழத் தமிழ் பேச்சு வழக்குகள் இலங்கையிலுள்ள தமிழ் பேசுவோரால் பேசப்படும் தமிழ்ப் பேச்சு வழக்குகள் ஆகும். தமிழ்நாடு மற்றும் இந்திய மாநிலங்களில் பேசப்படும் தமிழிலிருந்து வேறுபட்டும் காணப்படும். இதனையே புலம்பெயர் இலங்கைத் தமிழரும் பேசுகின்றனர். தமிழ் பேச்சு வழக்குகள் செந்தமிழிலிருந்து (கி.மு. 300 - கி.மு. 700) ஒலிவடுவ மாற்றம் மற்றும் ஒலி மாற்றம் கொண்டு காணப்படுகின்றன.

இது பொதுவாக ஐந்து உப பிரிவுகளாக வட, மேற்கு, மத்திய, கிழக்கு மற்றும் தெற்கு தமிழ் பேச்சு வழக்குகள் என வகைப்படுத்தப்படும். இப்பேச்சு வழக்குகள் தமிழர், இலங்கைச் சோனகர், பறங்கியர், வேடுவர் மற்றும் சிங்களவர்களால் பயன்படுத்தப்படுகின்றன. இவர்களில் இலங்கைத் தமிழர்கள், இலங்கை முஸ்லீம்கள், கரையோர வேடர், மலையகத் தமிழர் மற்றும் சில பறங்கியர்களுக்கு தமிழ் தாய் மொழியாக அமைய, மற்றவர்களில் சிலர் சில சந்தர்ப்பங்களில் பயன்படுத்துகிறார்கள். அத்துடன் பேச்சு வழக்குப் பாவனையில் அவற்றிடையே வேறுபாடுகள் காணப்படுகின்றன.

தமிழ் ஒரு இரட்டை வழக்கு மொழியாகையால் எழுதும் முறையில் குறைந்தளவு வேறுபாடுகள் காணப்படுகையில், குறிப்பிடத்தக்களவு பேச்சு வழக்கு வேறுபாடுகள் காணப்படுகின்றன. இலங்கைப் பேச்சு வழக்குகள் தமிழ்நாட்டு பேச்சு வழக்கிலிருந்து வேறுபட்டும் பொதுவான தன்மையினையும் கொண்டு காணப்படுகின்றன. இந்தியாவில் பாவனையில் இல்லாத பல சொற்களையும் இலக்கண வடிவங்களையும் இலங்கைத் தமிழ் பேச்சு வழக்குகள் கொண்டுள்ளன. அத்துடன் பல சொற்களை சிறிய மாற்றத்துடன் பயன்படுத்தப்படுகின்றன. இலங்கைத் தமிழ் பேச்சு வழக்குகள் கிராந்த மற்றும் மேற்கத்தைய மொழிகளில் தாக்கத்திலிருந்து சற்று குறைந்து காணப்படுகின்றன. ஆயினும் கிராந்த மற்றும் மேற்கத்தைய மொழிகளிலிருந்து பெறப்பட்ட சொற்கள் நாளாந்த பாவனையில் காணப்படுகின்றன. பொதுவில், இலங்கைத் தமிழ் பேச்சு வழக்குகள் கண்டத்திலுள்ள தமிழ் பேச்சு வழக்குகளைவிட அதிகம் மாறாதாக கருதப்படுகின்றது.

நீர்கொழும்புத் தமிழ் என்பது சிங்களவர்கள் என அடையாளப்படுத்தப்பட்ட சிங்கள பேச்சு வழக்கில் உருபுத் தொடரியல் அமைப்புக் கொண்ட நீர்கொழும்புபைச் சேர்ந்த இருமொழியுடைய மீனவர்களால் பயன்படுத்தப்படுகிறது. இது சிங்கள மொழியின் தாக்கத்துடன் இலக்கண தனித்தன்மையுடன் உருவாக்கப்பட்டது. இங்கு வழு வினைகள் தமிழ் வடிவத்தைவிட சிங்கள அமைப்பையே கொண்டுள்ளது.

மட்டக்களப்புப் பேச்சுத் தமிழ் கிழக்கு மாகாணத்திலுள்ள தமிழர், இலங்கைச் சோனகர், போர்த்துக்கல் பரங்கியர், கரையோர வேடர்கள் ஆகியோரிடையே பேசப்படுகையில், திருகோணமலை பேச்சு வழக்கு யாழ்ப்பாணத்துப் பேச்சுத் தமிழை ஒத்துக் காணப்படுகிறது. கமில் சுவெலபில் என்ற மொழியியலாளரின் கருத்துப்படி மட்டக்களப்புப் பேச்சுத் தமிழ், பேசப்படும் எல்லா தமிழ் வழக்குகளிலும் அதிகம் இலக்கியத் தன்மை வாய்ந்ததாகவுள்ளது. இது சில பழைய பண்புகள் பாதுகாக்கின்றது. சில கவர்ச்சியூட்டும் மாறுதல்களை மேம்படுத்துகையில் தமிழின் ஏனைய வழக்குகளைவிட இது உண்மைத் தன்மையான இலக்கிய விதிமுறையைத் தக்க வைத்துள்ளது. அத்துடன் மட்டக்களப்புப் பேச்சுத் தமிழ் சில மிகவும் குறிப்பிட்ட சொற்களஞ்சிய பண்புகளைக் கொண்டு, அதன் ஒலியியல் தனிக்கூறு தொடர்பால் ஏனைய இலங்கைத் தமிழ் பேச்சு வழக்குகளுடன் வகைப்படுத்தப்பட்டுள்ளது. இன்றுவரை தனக்கே உரித்தான சில சொற்களையும் கொண்டுள்ளது.

யாழ்ப்பாணப் பேச்சுத் தமிழ் பழமையானதும் மிகப் பண்டையதும் புராதன தமிழுக்கு நெருக்கமானதுமாக கூறப்படுகிறது. இது தொல்காப்பிய கால புராதன தமிழின் பண்புகளைக் தக்க வைத்துள்ளதாகக் கருதப்படுகிறது. யாழ்ப்பாணத் தமிழ் சங்க இலக்கியங்களான திருக்குறள், குறுந்தொகை ஆகியவற்றில் பாவிக்கப்பட்ட பல வடிவங்களை தொடர்ந்து வைத்துள்ளது. யாழ்த் தமிழ் இந்தியா தமிழுடன் பரஸ்பரமாக புரியக்கூடியவிதத்தில் இல்லை. ஆனாலும் அவை இரட்டைநடை வழக்கைப் பகிர்கின்றன. இது இந்திய தமிழ் பேசுவோரால் மலையாளமென பலமுறை பிழையாக விளங்கிக் கொள்ளப்படுவதுமுண்டு. யாழ்ப்பாணத் தமிழில் பிராகிருதச் சொற்கள் பயன்படுத்தப்படுகின்றன. ஊர்காவற்துறை பறையர் சமூகம் இன்றும் முதல்நிலைத் திராவிட மொழிச் சொற்களைப் பயன்படுத்தப்படுவதை அவதானிக்கலாம். இங்குள்ளதுபோல் ஏனைய தமிழ்ப் பேச்சு வழக்குகளில் பிராகிருதச் சொற்கள் பயன்படுத்தப்படுத்தப்படுவதில்லை. யாழ்ப்பாணப் பேச்சுத் தமிழை பெரும்பான்மையாகப் பயன்படுத்துவது இலங்கைத் தமிழர்கள் ஆவர்.


</doc>
<doc id="152387" url="https://ta.wikipedia.org/wiki?curid=152387" title="சமையல் எண்ணெய்">
சமையல் எண்ணெய்

சமையல் எண்ணெய் எனப்படுவது தாவரம் அல்லது விலங்குக் கொழுப்பிலிருந்து பொரித்தல் வறுத்தல் போன்ற சமையற் தேவைகளுக்காகப் பெறப்படும் எண்ணெய் ஆகும்.



</doc>
<doc id="152389" url="https://ta.wikipedia.org/wiki?curid=152389" title="ஐதராபாத் இலவச மீன் மருத்துவம்">
ஐதராபாத் இலவச மீன் மருத்துவம்

ஐதராபாத் இலவச மீன் மருத்துவம் ஐதராபாத்தில் ஆண்டுதோறும் பாதினி அரிநாத் கவுடு குடும்பத்தினரால் ஆஸ்துமா நோயாளிகளுக்கு இலவசமாக அளிக்கப்படும் மருத்துவ சிகிச்சை ஆகும். ஆஸ்துமா நோய்க்கான மருந்து உயிருள்ள மீனின் வாயில் வைத்து நோயாளிகளுக்கு வழங்கப்படுகிறது. நோயாளிகளும் மருந்துடன் கூடிய சிறு மீனை அப்படியே விழுங்கி விடுகிறார்கள்.

பாதினி கவுடு சகோதரர்கள் இந்தியாவில் ஆந்திரபிரதேச மாநிலம் ஐதராபாத்தில் வசிக்கும் கவுடு குடும்பத்தினர் ஆவர். இந்த கவுடு குடும்பம் தங்கள் பரம்பரை வழியாக வந்த சிகிச்சை முறையைப் பயன்படுத்தி ஆஸ்துமா நோயைக் குணமாக்க முடியும் என்று கோருகிறார்கள். மருந்து அடைத்த இரண்டு அங்குல நீளமுள்ள மீனை உயிருடன் விழுங்குவதன் மூலம் ஆஸ்துமா குணமாகும் என்று வாக்களிக்கிறார்கள். கவுடு குடும்பம் கடந்த 160 வருடங்களாக இந்த சிகிச்சையை வெற்றிகரமாக அளித்து வருவதாகவும் கள் இறக்கும் பணிபுரிந்த இவர்களுடைய முப்பாட்டனார் திரு.பாதினி வீரன்ன கவுடு அவர்களே இந்த சிகிச்சையின் முன்னோடி என்றும் சொல்கிறார்கள்.

கவுடு குடும்பத்தில் அரிநாத் கவுடு, ஸ்ரீ விஸ்வநாத் கவுடு, உமாமகேச்வர் கவுடு மறைந்த சோமலிங்கம் கவுடு மற்றும் சிவராம் கவுடு ஆகியோர் உறுப்பினர்கள்.

பாதினி மீன் மருந்து (பாதினி மிருகசிர மீன் என்றும் அறியப்படும்) இரண்டு அல்லது இரண்டரை அங்குல நீளமுள்ள உயிர் உள்ள விரால் மீன் (murrel fish) (வேறு பெயர் Ophiocephalus striatus Bloch) (பேரினம்: Channa, இனம்: Channa striatus) வாயில் திணிக்கப்படுகிறது. இந்த மீன், மருந்துடன் ஆஸ்துமா நோயாளியின் வாய் வழியாக விழுங்க வைக்கப்படுகிறது. (இந்த மீன் வழவழப்பாக இருப்பதால் விழுங்குவதில் சிக்கல் இருப்பதில்லை). உயிருடன் உள்ள இந்த மீன் தன் வாலையும் செதில்களையும் அசைத்தபடி நோயாளியின் தொண்டையில் பயணித்து சளி அடைப்புகளை (phlegm congestion) உடைத்து ஆஸ்துமாவை குணமாக்குவதாகக் கோரப்படுகிறது. சற்றேறக்குறைய 45 நாட்கள் கடும் பத்திய உணவு மேற்கொண்டு தொடர்ந்து மூன்று வருடங்களுக்குச் சிகிச்சை மேற்கொள்ளுமாறு நோயாளி அறிவுறுத்தப்படுகிறார். இவ்வாறு மேற்கொள்ளும் சிகிச்சை ஆஸ்துமாவை முற்றிலும் குணமாக்கும் என்று பரிந்துரைக்கப்படுகிறது. 

பாதினி மீன் மருந்து ஆண்டுதோறும் பருவ மழைக்காலம் தொடங்கும் நாட்களையொட்டி, ஜூன் முதல் அல்லது இரண்டாம் வாரம் மிருகசீர்ஷா கார்த்திகை (வைகாசி (ஜ்யேஷ்ட) மாதம்) நன்னாளில் நோயாளிகளுக்கு தரப்பட்டு விழுங்க வைக்கப்படுகிறது. மூன்று மேலதிகமான மருந்தளவுகள் (doses of the extra medicine) நோயாளிகளுக்கு தொடர்ந்து வரும் கார்த்திகை நட்சத்திர நாட்களான ஆருத்ரா கார்த்திகை, புனர்வசு கார்த்திகை மற்றும் புஷ்யமி கார்த்திகை நாட்களில் வழங்கப்படுகிறது. (பதினைந்து நாட்கள் இடைவெளியில் மொத்தம் 45 நாட்கள் அடங்கிய காலம்). இந்த சிகிச்சை முறையை எடுத்துக் கொள்பவர்கள் இந்த 45 நாட்கள் அடங்கிய காலகட்டத்தில் கடும் பத்தியம் அனுசரிக்குமாறு அறிவுறுத்தப்படுகிறார்கள்.

பாதினி குடும்பத்தினர் சொல்கிறபடி இவர்களுடைய முப்பாட்டனார் ஒரு மொந்தைக் கள்ளும் வெள்ளை ரொட்டியும் சேர்த்துக் கடுமையாக உழைக்கும் தொழிலாளர்களுக்குத் தானமாக வழங்குவது வழக்கமாம். ஒரு இந்துத் துறவி 1845 ஆம் ஆண்டு முப்பாட்டனாரைச் சந்தித்தாராம். துறவி முப்பாட்டனாருக்கு வியக்கத்தக்கச் சக்தி நிறைந்த மூலிகை மற்றும் இரகசிய கலவை (formula) முறை போன்றவற்றைச் சொல்லி அங்குள்ள கிணற்றையும் தற்போது சிகிச்சை நடைபெறும் இடத்தையும் போற்றி வாழ்த்தினாராம். இந்த மருந்தைப் பயன்படுத்தி இலவசமாக ஆஸ்துமா நோயாளிகளுக்குச் சிகிச்சை அளிக்குமாறு அறிவுறுத்தினாராம். 

இந்த இரகசியக் கலவை முறை முதலில் கவுடு பரம்பரையில் வந்த சிவ ராம் கவுடுக்கும் பின்னர் வந்த ஷங்கர் கவுடுக்கும் சொல்லித்தரப்பட்டது. ஷங்கர் கவுடு அவர்களின் வாழ்நாளில் மீன் சிகிச்சை முறை மிகவும் பிரபலமடைந்தது. பின்னர் ஷங்கர் கவுடு தன் ஐந்து மகன்களுக்கும் சொல்லிக் கொடுத்தார். இந்த சிகிச்சை கடந்த 160 வருடங்களாக கவுடு குடும்பத்தினரால் தேவைப்படுவோருக்கு இலவசமாக வழங்கப்பட்டு வருகிறது.

பாதினி கவுடு குடும்பத்தினர் கீழ்க் கண்ட காரணங்களுக்காக மருந்தின் கலவைக் கூறுகளைப் பற்றி வெளிப்படையாகத் தெரியப்படுத்தவில்லை:

பிபிசி மற்றும் சி.என்.என் ஊடக செய்தி நிறுவனங்கள் 2004 ஆம் ஆண்டிலேயே இந்தியா மற்றும் வெளிநாடுகளில் இந்த சிகிச்சை பற்றி மக்கள் அபிமானம் மற்றும் குணமளிக்கும் திறன் பற்றி அறிவித்தன. 

ஜன விஞ்ஞான வேதிகா எனும் பெயரில் இயங்கும் பகுத்தறிவு இயக்கம் மீன் மருந்தின் கலவைக் கூறுகளை வெளியிடாமைக்காக நகர நீதிமன்றத்தில் வழக்குத் தொடர்ந்தனர். இந்திய மருத்துவக் குழு மற்றும் பல அறிவியலாளர்கள் இணைந்து, மீன் மருந்தின் மாதிரியைச் (sample) சேகரிக்குமாறு மாநில அரசையும் உயர்நீதி மன்றத்தையும் வற்புறுத்தினார்கள். இந்த மீன் மருந்து ஊக்கியம் (steroids), கன உலோகம் (heavy metal (chemistry) மற்றும் பாதரசம் (மூலம்) போன்றவை இந்த மீன் மருந்தில் கலந்திருக்கலாம் என்று அனுமானிக்கப்பட்டது. 

கடந்த 2004 ஆம் ஆண்டு ஜூன் மாதம் 6 ஆம் தேதி அன்று பாதினி கவுடு குடும்பத்தினர் மீன் மருந்தின் மாதிரியை அறிவியல் பகுப்பாய்வுக்காக (scientific analysis) முறையே 2004 மற்றும் 2005 ஆம் ஆண்டுகளில் சிகிச்சை நடைபெறும் சமயத்தில் ஒப்படைத்தார்கள். அப்போது இக்குடும்பம், புகழ் பெற விரும்பி இந்த சிகிச்சை அளிக்கப்படவில்லை மாறாக இலவசமாக சிகிச்சை அளிப்பது மட்டுமே குறிக்கோள் என்று உறுதியளித்தார்கள். அரிநாத் கவுடு மற்றும் அவர் சகோதரர்கள் தங்கள் முன்னோர்களின் அறிவுறுத்தலை மட்டும் பின்பற்றுவதாகக் கூறினார்கள். இவர்கள் திட்டவட்டமாகக் கூறுவது என்னவெனில் 1845 ஆம் ஆண்டு தொடங்கி இன்று வரை சிகிச்சை பெறுவோர் எண்ணிக்கை உயர்ந்துள்ளது, ஆனால் இறப்பு ஏதுமில்லை என்பதாகும். 

போதிய சான்றுகள் இல்லாதபடி கவுடுகள் எச்சரித்தது இந்தியாவின் பிற இடங்களில் மற்றும் உலகின் பகுதிகளில் இந்த குடும்பப் பெயரைப் பயன்படுத்தி மீன் மருந்து சிகிச்சை செய்யும் போலிகள் பற்றிய செய்தி ஆகும். மிருகஷீர்சா கார்த்தி நாளன்று ஐதராபாத் நகரில் கண்காட்சித் திடலில் (Exhibition Grounds) மட்டும் இச்சிகிச்சை நடைபெறுகிறது என்பது மற்றொரு செய்தி.

ஆந்திரப் பிரதேச உயர் நீதிமன்றம், பகுதி நடுவர் ஆயம் (Division Bench) 2006 ஆம் ஆண்டு சனவரி மாதம் 27 ஆம் தேதி அன்று மீன் மருத்துவம் மற்றும் சிகிச்சை முறையில் தலையிடவோ அல்லது ஆணை அல்லது உத்தரவு பிறப்பிக்கவோ மறுத்துவிட்டது. இதற்கு நீதிமன்றம் அளித்த விளக்கம் என்னவெனில் சிகிச்சை மருத்துவ பெறுமானம் (medical value) ஏதுமில்லாத போதிலும், ஆய்வு செய்யப்பட்ட மாதிரிகளில் எந்த தீங்கு விளைவிக்கும் பொருளுமில்லை என்பதாகும். மக்கள் நம்பிக்கையுடன் இந்த சிகிச்சையைப் பெற திரளுவது குறித்து நீதி மன்றம் தலையிட இயலாது. 

பகுதி நடுவர் ஆயம் ஜன விஞ்ஞான வேதிகா தொடுத்த மனுவை தள்ளுபடி செய்தது. எனினும் மனுதாரர்கள் முறையீடு என்னவெனில், பாதினி சகோதரர்கள் கொடுக்கும் பொருளில் எந்த மருத்துவ குணமும் இல்லையென்பது நிலைநாட்டப்பட்டாலும், மாநில அரசு ஆஸ்துமா குணமாக்கும் சிகிச்சை உரிமைக்கு எதிராக எந்த நடவடிக்கையும் எடுக்கவில்லை என்பதுதான்.



</doc>
<doc id="152392" url="https://ta.wikipedia.org/wiki?curid=152392" title="ஐக்கியவியல்">
ஐக்கியவியல்

ஐக்கியவியல் என்னும் நூல் தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் இயற்றிய நூல்களில் ஒன்று. 
காலம் 16ஆம் நூற்றாண்டு. 
இது 15 வெண்பாக்கள் மட்டும் கொண்ட ஒரு சிறு நூல். 
ஐக்கியம் என்றால் என்ன என்பதை இந்த நூல் விளக்குகிறது. 

இந்த நூலிலுள்ள ஒரு பாடல்.
ஐக்கியம் என்பது ஒன்றுபட்டு வாழ்தல். 
இதனைத் திருவள்ளுவர் ஒப்புரவு அறிதல் என்னும் அதிகாரத்தில் விளக்குகிறார். 
இது சமுதாயத்தில் ஒட்டுறவோடு வாழ்தல். 
சமூகத்தில் ஒட்டுறவு இல்லாதவனை இக்காலத்தில் ‘நாதி இல்லாதவன்’ என்பர். 
‘நாதி’ என்பது எனது என்னும் பொருளைத் தந்து தெலுங்கில் வழங்குவதைக் காண்கிறோம். 
ஒருவனை என்னுடையவன் எனப் பிறர் மதிப்பது ‘நாதி’. 
இதுவே ஐக்கியம். 
ஐக்கியம் இல்லாதது ‘அநாதி’. 

மேலே காட்டப்பட்டுள்ள பாடல் ‘அநாதி’ என்னும் சொல்லை அதன் பொருள் விளங்குமாறு, இரண்டு அடிகளில் பிரித்துக் காட்டியிருப்பது குறிப்பிடத் தக்கது.



</doc>
<doc id="152395" url="https://ta.wikipedia.org/wiki?curid=152395" title="ஐங்குறுநூறு பழையவுரை">
ஐங்குறுநூறு பழையவுரை

ஐங்குறுநூறு அகத்திணைப் பாடல்களுக்கு ஒவ்வொன்றின் இறுதியிலும் அதன் நிகழ்விடம் காட்டும் விளக்கக் குறிப்பு உள்ளது
இதனைக் கருத்துரை எனக் குறிப்பிடுகின்றனர். 
இதனைச் செய்தவர் இன்னார் எனத் தெரியவில்லை. 
இதனை விடுத்துப் ‘பழைய உரை’ என்னும் குறிப்போடு சாமிநாதையர் பதிப்பித்துள்ள உரையையே இங்கு நாம் ‘பழைய உரை’ என எடுத்துக்கொள்கிறோம்.

இந்த உரையின் பாங்கு
இந்த உரை எல்லாப் பாடல்களுக்கும் கிடைக்கவில்லை.

இந்த உரைநூலின் காலம் 13ஆம் நூற்றாண்டு. 


</doc>
<doc id="152397" url="https://ta.wikipedia.org/wiki?curid=152397" title="வங்காலை மத்திய மகா வித்தியாலயம்">
வங்காலை மத்திய மகா வித்தியாலயம்

ஆரம்ப காலங்களில் குச்சிவீடும் குடிசையும் தான் வங்காலைப் பாடசாலை. 1900 இற்கு முற்பட்ட காலத்தில் கத்தோலிக்கக் கலவன் என்ற பெயரில் மிகச்சொற்ப மாணவர்களைக் கொண்டதாக ஆரம்பிக்கப்பட்டுள்ளது. இதில் பெண்களின் எண்ணிக்கை மிகவும் குறைவாகவே காணப்பட்டுள்ளது.

ஏடும் எழுத்தாணியும் இவர்கள் கல்வி கற்கும் கருவிகளாகும். திண்ணைப் பாடசாலைகளில் கல்வி வளர்த்த தலைமை ஆசிரியர் யாழ்ப்பாணத்தைப் பிறப்பிடமாகக் கொண்ட சூசைப்பிள்ளை அவர்களும் அதனைத் தொடர்ந்து பண்டிதர் கபிரியேற்பிள்ளை வாத்தியாரும் மிகச் சிறப்பாக கல்விக்கு வித்திட்டுள்ளனர். பண்டிதர் கபிரியேற்பிள்ளையோடு சேர்ந்து வந்காலையின் முதல் ஆசிரியப் பெண்மணியான சலோமையா.லீனா அவர்களும் நீண்ட காலமாக நற்சேவையாற்றி வந்துள்ளனர்.

1931 ஆண்டில் எஸ்.பர்ணபாஸ் குலாஸ், 226 மாணவர்களையும் நான்கு ஆசிரியர்களையும் அரைப்பகுதி கற்சுவரால் ஆன கட்டிடத்தில் இப்பாடசாலையை இயக்கி வந்துள்ளார்.

இவர் 1963 ம் ஆண்டு வரையான கூடிய காத்திற்கு வங்காலைக் கல்விப்பணிக்கு தன்னை அர்ப்பணித்துள்ளார். ௦01.05.1935 வரை வங்காலை கத்தோலிக்க பாடசாலையானது வங்காலை ஆண்கள் பாடசாலை, வங்காலை கிறீஸ்து இராசா கன்னியர் பாடசாலை எனப் பிரிக்கப்பட்டு இயங்கத் தொடங்கியது. அருட்தந்தை சூசைதாசன் நல்லையா அடிகளாரின் வேண்டுகோளின் படி 1935ல் திருக்குடும்ப கன்னியர்கள் எமது பங்கிற்கு வந்து கல்விப்பணியில் ஈடுபட்டனர்.இதன் பின்பு கிறீஸ்து இராசா கன்னியர் பாடசாலையை இவர்கள் பொறுப்பேற்று நடாத்தினார்கள்.

ஆண்கள் பாடசாலையானது புனித ஆனாள் பாடசாலையாக மாற்றப்பட்டது.1944ல் நடைபெற்ற 5ம் வகுப்பு புலமைப் பரிசில் பரீட்சையில் ஆண் பெண் இருபாலரிலும் இருந்து ஆறு மாணவர்கள் திறமை சித்தி பெற்று எருக்கலம்பிட்டி மத்திய கல்லூரிக்கு அரச செலவில் கல்வி கற்க தெரிவாகினர். ஆயினும் அப்போதிருந்த மதத் தடை காரணமாக அவர்கள் அங்கு செல்ல அனுமதிக்கப் படவில்லை.பின்னர் இத் தடை நீக்கப்பட்டதால் தொடர்ந்து பல ஆண்டுகள் இப் புலமைப் பரிசில் பெறும் மாணவர்கள் உயர் கல்வி கற்கும் வாய்ப்பினை எருக்கலம்பிட்டி மத்திய மகா வித்தியாலயத்திலும், புனித சவேரியார் கல்லூரியிலும் பெற்றனர். ஏனெனில் 1960ம் ஆண்டு வரை எமது பாடசாலை ஓர் உதவி நன்கொடை பெறும் ஆரம்ப பாடசாலையாகவே ஆங்கில பாதிரியாராலும் யாழ் மேற்றிராசனத்தாலும் வளர்த்து வரப்பட்டது.

பின்னர் 1960ல் இலங்கை அரசினால் இவ்வகைப் பாடசாலைகளை அரசுடமையாக்கி முகாமையை தன் பொறுப்பில் எடுத்துக் கொள்ள சட்டமூலம் நிறைவேற்றப்பட்டது. இதற்கு நாடு பூராகவும் எதிர்ப்புத் தெரிவிக்கப்பட்டது. இந்த வகையில் வங்காலைப் பாடசாலையும் அரசுடமையாக்க எடுத்த முயற்சிக்கு ஆரம்பத்தில் பலத்த எதிர்ப்புக் காட்டப்பட்டது. இதற்கான நியாயங்களும் எடுத்து முன்வைக்கப்பட்டது. ஆயினும் அரசு தனது நிலையில் இருந்து சற்றும் தளராது கடுமையான பாதுகாப்பு நடவடிக்கைகளை ஏற்படுத்தி சில உறுதி மொழிகளை வழங்கியது. 1960 மார்கழி மாதத்தில் இலங்கை அரசினால் அங்கிகரிக்கப்பட்ட பாடசாலையாக மாறியது.ஆயினும் பாடசாலை தரத்தில் எவ்வித மாற்றமும் ஏற்படவில்லை. ஈழத்தின் பல பாகங்களிலும் மகாவித்தியாலயங்களும் மத்திய வித்தியாலயங்களும் உருவாகி கொண்டிருந்த வேளையில் இந்த பாடசாலை அதே தரத்தில் காணப்பட்டமையானது பெற்றோர் மற்றும் பெரியோர் மத்தியில் கல்வி தொடர்பான விழிப்புணர்வை ஏற்படுத்தியது. இதனால் இக் காலப் பகுதியில் கிராமசபைத்தலைவர் உ. சம்சோன்.மிராண்டா அவர்கள் தலைமையில் அதிபர் திருச்செல்வம் அவர்களின் நெறிபடுத்ததாலும் முன்னார் அதிபர்கள் தொ.மக்சிமஸ்.லெம்பேட் திரு.பி. சவிரியான் லெம்பேட், மற்றும் சீ. ஞானப்பிரகாசம். லெம்பேட், ப. அபியாஸ். சோசை செ. இம்மனுவேல்.குரூஸ் ஆகியோர் முன்னாள் பாராளுமன்ற உறுப்பினர் ஏ.யு.அழகக்கோன் அவர்கள் அனுசரனையுடன் அன்றைய கல்விப்பணிப்பாளர் நாயகத்தைச் சந்தித்து கலந்துரையாடி இந்த பாடசாலையை தரமுயர்த்த முயற்சித்தனர். இம் முயற்சி 1968.01.05 ல் வெற்றியளித்தது. 1974.07.31 வரை எஸ். அதிரியான்.மார்க் அவர்கள் அதிபராக பொறுப்பேற்றிருந்தார். இவரது காலத்தில் 1972.06.12.இல் கல்வியமைச்சின் மேலதிக நிரந்தர செயலாளர் மு.ர்.ஆ. சுமதிபால அவர்களால் சம்பிரதாய பூர்வமாக உயர்தர கலைப்பிரிவு புனித ஆனாள் ஆண்கள் பாடசாலையில் ஆரம்பிக்கப்பட்டது. இம் மாணவர்கள் 1975 ல் பல்கலைக்கழகம் சென்று எமது பாடசாலையின் பெயரைத் தடம் பதித்தனர். அதன் பின்னர் 1978.05.02 வரை எஸ்.சூசையப்புபீரிஸ் அவர்களும் அவர்களைதொடர்ந்துமுன்னாள் மன்னார் கல்வி பணிப்பாளர் எஸ். வேதநாயகம் அவர்களும் கல்விப்பணியை மேற்கொண்டு நடத்தினர். இதனை தொடர்ந்து தொ.மக்சிமஸ் அதிபராக பாடசாலையை பொறுப்பேற்றுக் கொண்டார். இதுவரைக் காலமும் தனித்து இயங்கி வந்த பாடசாலைகளான புனித ஆனாள் ஆண்கள் பாடசாலையையும் வங்காலை கிறிஸ்து இராசா பெண்கள் பாடசாலையையும் 1981.10.01 முதல் புனித ஆனாள் மகாவித்தியாலயம் என்ற பெயரில் ஒன்றினைந்து இயங்கத் தொடங்கியது. ஆலயப்பகுதியில் காணப்பட்ட இப் பாடசாலை தற்போது காணப்படும் புதிய இடத்திற்கு மாற்றம் பெறுவதற்கான சிந்தனை துளிர்க்கத் தொடங்கியது. இதன் பயனாக திரு.தொ.மக்சிமஸ்.லெம்பேட் அவர்களின் அயராத முயற்சியால் அப்போதைய அமைச்சர் செ.இராஜதுரை அவர்களது முன்னாள் மன்னார் பாராளுமன்ற உறுப்பினர் பி.சூசைதாசன்.சோசை ஆகியோரின் பரிந்துரையாலும் நாம் தற்போது காணும் 100’ஒ 20’ கொண்ட முதலாவது மாடிக்கட்டிடத் தொகுதிக்கான அரச நிதி ஒதுக்கீடு கிடைக்கப்பெற்றது. இதற்கான அடிக்கல் அன்றைய வீடமைப்பு அமைச்சர் ஜனாப் எம்.எச்.முகம்மது அவர்களால் நாட்டப்பட்டது.

சதுப்பு நிலமாகக் காணப்பட்ட இப்பகுதியின் ஒரு பகுதியில் தனியார் குடிமனை காணப்பட்டமையினால் இதனை அப்புறப்படுத்தி முழுப்பரப்பையும் பாடசாலைக்கு எடுக்கும் திட்டத்தில் குடியிருப்பாளருக்கு (மாசில்லா குரூஸிற்கு) ; நஷ்ட ஈடும் வேறுக் காணியும் வழங்கப் பட்டு வேலைகள் ஆரம்பிக்கப்பட்டது. புதிய மேல்மாடி அமைக்கும் திட்டத்திற்கான நிதி பற்றாக்குறையாக காணப்பட்டமையினால் ஆலய நிதியின் மூலம் அத்திவாரமும், ஊர் மக்கள் சிரமதான பணி மூலமும் வேலைகள் துரிதப்படுத்தப்பட்டன. இவ் வேலையின் அன்றைய ஆலய சபையாரும் பங்குத்தந்தை அருட் மேரிபஸ்ரியான் அவர்களும் முன்னின்று உழைத்தனர். அத்துடன் பங்கு இளைஞர்கள் ஊர் பெரியோர்கள் யாவரும் அயராது பாடுபட்டார்கள் என்பது குறிப்பிடத்தக்கதாகும்.

இவரது பணியை தொடர்ந்து அதிபர் எப். சவிரியான்.லெம்பேட் அவர்கள் எமது பாடசாலையின் கல்விப்பணியை 1984.05.18 வரை வெற்றிகரமாக கொண்டு நடாத்தினர். இக் காலப்பகுதியில் டிலாசால் சபை அருட்சகோதரர் கிறிஸ்ரி டோரஸ் தமது கல்விப்பணியை எமது பாடசாலையில் ஆற்றி வந்தார். இவரைத் தொடர்ந்து 1985.06.01 வரையும் உவில்பிரட்.சோசை அவர்கள் பாடசாலையின் கல்வி வளர்ச்சிக்கு பொறுப்பேற்றிருந்தார்.

அதனைத் தொடர்ந்து 1987.01.25 வரை ஏ.ஒஸ்பிஸ்.குருஸ் அவர்கள் பாடசாலையின் கல்விப்பணியை பொறுப்பேற்று மேற்கொண்டிருந்தார். இவரது காலத்தில் பாடசாலையில் வணிகப்பிரிவும் முதன் முறையாக ஆரம்பிக்கப்பட்டு உயர்தரப் பிரிவு மேலும் விரிவாக்கப்பட்டது.

இம் மாணவர்கள் 1987 ல் முதல்தடவையாக வணிகத்துறையில் தோற்றி பல்கலைக்கழகம் சென்று வணிகத்துறையிலும் இந்தபாடசாலையின் பெயரை நிலைநிறுத்தினர். அத்துடன் அரசாங்கத்தின் கல்வி மறுசீரமைப்பு கொள்கையில் வளப்பயன்பாட்டினை உச்சமாக பயன்படுத்ததக்க வகையில் கொத்தணிப் பாடசாலை முறை ஆரம்பிக்கப்பட்டது. இக் கொத்தணிப் பாடசாலையின் மையப் பாடசாலையாக எமது பாடசாலையும் அதன் முதல் அதிபராக ஏ.ஒஸ்பிஸ்.குருஸ் அவர்களும் செயற்பட்டார். இவரது காலத்தில் புதிய பாடசாலைவளாகத்தில் விஞ்ஞான ஆய்வு கூடத்துக்கான 80’ஒ20’ கட்டடத்திற்கு அடிக்கல் நாட்டப்பட்டு பாடசாலையின் பௌதீக வளம் விரிவாக்கப்பட்டது.

1987.01.25 ஏ.ஒஸ்பிஸ் குருஸ் அவர்கள் இளைப்பாறியதைத் தொடர்ந்து பிரதி அதிபர் சி. திபூசியஸ். பீரிஸ் அவர்களால் பாடசாலை பொறுப்பேற்று நடாத்தப்பட்ட போது, இந்த மகாவித்தியாலயம் புதிய இடத்திற்கு 1987.05.07 ல் சம்பிராயபூர்வமாக மாற்றப்பட்டது. 1988.01.02 இலிருந்து புதிய அதிபராக எஸ்.செபமாலை அவர்கள் பொறுப்பேற்றதுடன் கொத்தணி அதிபராகவும் திறமையாக செயற்பட்டார். இக் காலத்தில் எமது பாடசாலை விளையாட்டு,கல்விச செயற்பாடுகளில் முன்னேற்றமடைந்து வந்தது. இவர் 1990.05.15 இல் இடமாற்றம் பெற்றதைத் தொடர்ந்து பி.எமில்.குலாஸ் அவர்கள் அதிபராக பொறுப்பேற்றுக் கொண்டார். இக்காலப்பகுதியில் உள்நாட்டு யுத்தம் மீளவும் ஆரம்பிக்கப்பட்டமையால் எமது கிராமத்தில் உள்ள மக்கள் இந்தியா, மடு, மன்னார்த் தீவு ஆகிய பகுதிகளில் இடம் பெயர்ந்தனர். பாடசாலையும் இங்கு இயங்க முடியாத நிலை ஏற்பட்டது. இதனால் தற்காலிகமாக இப்பாடசாலை 1991.01.09 முதல் மன்.தாழ்வுபாடு றோ.க.த.க. பாடசாலையில் சிறிது காலம் இயங்கியது.
பின்னர் சனிவிலேஜ் பகுதியில் ஓலைக் கொட்டகையில் தனியாக இயங்கத் தொடங்கியது. கல்வியைக் கண்ணாகக் காத்து வந்த எம் மக்களுக்கு அதிர்ச்சியூட்டும் வகையில் 1992.08.22 அன்று இரவு பாடசாலைக் கொட்டகைக்கு இனம் தெரியாத நபர்களால் தீ இட்டுக் கொழுத்தப்பட்டது. இச்செயலானது எமது கல்வியின் ஆர்வத்தை மேலும் அதிகரித்ததுடன் எமது மண்ணிற்கு மீண்டும் வர வேண்டும் என்ற தணியாத தாகத்தை ஏற்படுத்தியது.இதன் விளைவாக 1993.01.25 ல் அதிபர் பி.எமில்.குலாஸ் அவர்களின் தலைமையில் மீளவும் கல்வி நடவடிக்கை எமது தாயகத்தில் ஆரம்பிக்கப்பட்டது. அத்துடன் உயர் தர விஞ்ஞான பிரிவும் ஆரமபி;க்கப்பட்டு உயர்தரபிரிவின் சகல துறைகளையும் கொண்ட பாடசாலையாக திகழ்ந்தது.இவரது காலத்தில் 90’ஒ 25’ கட்டிடத்துக்கான அடிக்கல் நாட்டப்பட்டது. 1994.07.11 ல் இவரின் இடமாற்றத்தினை தொடர்ந்து எஸ்.சூசையப்பு லெம்பேட் அவர்கள் பாடசாலையின் அதிபராக கல்விப்பணியாற்றியிருந்தார்.இவரது காலத்தில் 1994.09.23 மன்.புனித.ஆனாள் மகாவித்தியாலயம்,மன்.புனித.ஆனாள் மத்திய மகாவித்தியாலயம் ஆக தரமுயர்த்தப்பட்டது.

1995.07.25 ல் இவர் இடமாற்றப்பட்டதை தொடர்ந்து 1995.08.01 ல் ஆ.பங்கிராஸ்.சோசை அவர்கள் பொறுப்பேற்றார். இவரது காலத்தில் 1995ல் உயர் தர பரீட்சைக்கு விஞ்ஞான, கணித பிரிவுகளில் தோற்றி பல்கலைக்கழக மருத்துவ துறைக்கும், பொறியியல் துறைக்கும் மாணவர்கள் முதல் முறையாக தெரிவு செய்யப்பட்டு எமது பாடசாலையின் பெயரை நிலைநிறுத்தி வெற்றி; கொண்டனர். இவரது பணிக்காலத்தில் 1997.10.06ல் ரஜனி ஆரோக்கியநாயகம் அவர்கள் புதிய அதிபராக பொறுப்பேற்றுக் கொண்டு சிறந்த பணிகளை ஆற்றியிருந்தார். புனித ஆனாள் மத்திய மகா வித்தியாலயத்தின் முதலாவது பெண் அதிபர் என்ற பெருமையும் இவர் பெறுகின்றார்.இவர் இடமாற்றம் பெற்றதும் தொடர்ந்து ஆ.பங்கிராஸ்.சோசை அவர்கள் அதிபராக மீண்டும் பொறுப்பேற்றுக் கொண்டார்.

அரசாங்கத்தின் புதிய சீர்திருத்தத்திற்கு அமைய 1999.02.01 ல் எமது மத்திய மகாவித்தியாலயம் சிரேஷ்ட,கனிஷ்ட பாடசாலையாக பிரிக்கப்பட்டு ஓரே வளாகத்தில் இயங்கியது. இக்காலத்திpல் கனிஷ்ட பாடசாலை அதிபராக திரு.சூ.றெமிஜியஸ் பீரிஸ் அவர்களும் சிரேஷ்ட பாடசாலைக்கு ஆ.பங்கிராஸ்.சோசை அவர்களும் பொறுப்பேற்றிருந்தனர். திரு.ஆ.பங்கிராஸ் சோசை அவர்கள் சிரேஷ்ர பாடசாலையில் இருந்து 2000.06.05 ல் இளைப்பாறிய போது பிரதி அதிபராக இருந்த டிலாசால் சபை அருட்சகோதரர் ச.இ.றெஜினோல்ட் அவர்கள் பாடசாலைப் பொறுப்பை ஏற்றார். இவரது காலத்தில் எமது பாடசாலையின் அதிபர் அலுவலகம் நவீன முறையில் வடிவமைக்கப்பட்டு திருத்தப்பட்டது. தொடர்ந்து எஸ்.றெமிஜியஸ் அவர்கள் சிரேஷ்ர பாடசாலைக்கு அதிபராகவும், திரு.கி.மரியான்.கூஞ்ஞ அவர்கள் கனிஷ்ர பாடசாலைக்கு அதிபராகவும் பொறுப்பேற்றுக் கொண்டார். கி.மரியான்.கூஞ்ஞ அவர்கள் காலத்தில் 100’ஒ 20’ கொண்ட மேல்மாடித் தொகுதி ஒன்றுக்கான அடிக்கல் நாட்டப்பட்டது.

அரசாங்க சுற்றறிக்கைக்கு அமைய 2002.06.01ல் சிரேஷ்ட, கனிஷ்ட பாடசாலைகள் ஒன்றிணைக்கப்பட்டு கி.றெமிஜியஸ்.பீரிஸ் அவர்கள் அதிபராக தொடர்ந்து செயற்பட கி.மரியான்.கூஞ்ஞ அவர்கள் இடமாற்றம் பெற்றுச் சென்றார். எஸ். றெமிஜியஸ்.பிரீஸ் அவர்கள் 2002.05.19ல் இடமாற்றம் பெற்றதைத் தொடர்ந்து 2002.05.29 ல் இருந்து சி.திபூசியஸ்.பிரீஸ் அவர்கள் அதிபராக பொறுப்பேற்றார்.

பின்னர் மன்னார் கல்வி வலயத்தில் பிரதிக் கல்விப்பணிப்பாளராகக் கடமை புரிந்த எல்.மாலினி வெனிற்றன் எமது பாடசாலையின் அதிபராக பொறுப்பேற்றுக் கொண்டார். இவரது காலத்தில் குடிநீர் வசதி,மலசலக்கூட தொகுதி ஆகிய பாடசாலையின் அடிப்படைத்தேவைகள் யுனிசெவ் நிறுவன உதவியுடன் ஓரளவு பூரணப்படுத்தப்பட்டது. அத்துடன் நெக்கோட் நிறுவன உதவியுடன் நவீன நூலகத்தொகுதியும் மூன்று வகுப்பறைத் தொகுதியும் கொண்ட புதிய கட்டிடம் 2004.01.18 ல் வடக்கு கிழக்கு மாகாண நெக்கோட் நிறுவன பணிப்பாளருமாகிய எஸ்.மரியதாசன்.குரூஸ் அவர்களால் அடிக்கல் நாட்டப்பட்டு 2005ல் திறந்து வைக்கப்பட்டது.1998,1999 ம் ஆண்டு உயர்தர மாணவர்களால் சேகர்க்கப்பட்ட நிதியைக் கொண்டு முன்புற நுழைவாயில் வளையி அமைக்கப்பட்டு 2004.01.18 ல் திறந்து வைக்கப்பட்டது.சம காலங்களில் மன்னார் மாவட்டம் மன்னார்,மடு என்ற இருகல்வி வலயங்களாக பிரிக்கப்பட்டு மன்னார் வலயக் கல்விப்பணிப்பாளராக எம்.ஆபேல். றெவ்வல் அவர்களும்,மடு வலயக்கல்விப் பணிப்பாளராக ஏ.திபூசியஸ்.குரூஸ் அவர்களும் கடமையாற்றினர். அவர்கள் இருவரும் எமது கிராமத்தைப் பிறப்பிடமாக் கொண்டவர்கள் என்பது குறிப்பிடத்தக்கது.

எமது பாடசாலையின் கல்வி வரலாறு பல நூற்றாண்டிற்கும் மேற்பட்டதாகும். இக் காலத்தில் யாழ்ப்பாணத்தை சேர்ந்த ஆசிரியர்களும்,பிற இடத்து ஆசிரியர்களும் எமது கிராமத்தை சேர்ந்த ஆசிரியர்களும் கல்வித் தூண்களாக நின்று தமது அளப்பரிய அர்ப்பண சேவையை எமக்கு அளித்துள்ளார்கள். குறிப்பாக திருக்குடும்ப கன்னியர் சபையைச் சார்ந்த அருட்சகோதரிகளான மொனிக்கா, யான்மேரி, இமல்டா, கொன்ஸ்சப்ரா பசில், வலன்ரைன், கொன்சன்ரைன், சென்போல், அன்று அனற், கில்டாகாட், எவரஸ்டா, பிபியானா, அவர்களையும் எமது கல்வி சமூகம் நினைவு கூறுகின்றது. 

இக்காலத்தில் பல அரச உயர் அதிகாரிகள்,கல்வி உயர்அதிகாரிகள், மருத்துவர்கள், பேராசிரியர்கள், பொறியியலாளர்கள், தொழில் நிர்வாகமானிகள், சட்டவாளர்கள், அதிபர்கள், ஆசிரியர்கள், அரச அலுவலகர்கள்,சமயத்தலைவர்கள், கல்விமான்கள், புத்திஜீவிகள், அரசியல் வாதிகள், சமூக அலுவலர்கள் என பலரை உருவாக்கிய தனது கம்பீரமான தோற்றத்துடன் நிமிர்ந்து நிற்கின்றது. 

வங்காலை.com www.voiceofmannar.com

</doc>
<doc id="152398" url="https://ta.wikipedia.org/wiki?curid=152398" title="ஒழிவிலொடுக்கம்">
ஒழிவிலொடுக்கம்

ஒழிவிலொடுக்கம் 
என்னும் நூல் கண்ணுடைய வள்ளல் என்பவரால் செய்யப்பட்டது. 
துறவு பூணும் பாங்கினைக் குறிப்பிடுகிறது. விரைவில் பேரின்பப் பேறு பெறும் வழிகளைக் காட்டுகிறது. இதில் வேதாந்தம், சித்தாந்தம் என்னும் பாகுபாடுகள் இல்லை. பிரபஞ்சப் பற்றொழிவு எனப்படும் துறவை, 
என்னும் மூன்று நிலைகளில் இது காட்டுகிறது.


</doc>
<doc id="152399" url="https://ta.wikipedia.org/wiki?curid=152399" title="ராஜகோபால தொண்டைமான்">
ராஜகோபால தொண்டைமான்

ராஜகோபால தொண்டைமான் (23 ஜூன் 1922 - 16 சனவரி 1997) புதுக்கோட்டை சமஸ்தானத்தின் தொண்டைமான் வம்சத்தைச் சேர்ந்த அரசர் ஆவார்.


</doc>
<doc id="152401" url="https://ta.wikipedia.org/wiki?curid=152401" title="திருவம்பலமுடையார் மறைஞான சம்பந்தர்">
திருவம்பலமுடையார் மறைஞான சம்பந்தர்

திருவம்பலமுடையார் மறைஞான சம்பந்தர் என்பவர் திருப்புத்தூர் சிவபெருமான் திருவிளையாடல்களைக் கூறும் ஓங்குகோயில் புராணம் என்னும் நூலைச் செய்த தமிழ்ப்புலவர். 15ஆம் நூற்றாண்டில் இராமநாதபுரம் மாவட்டம் திருப்புத்தூரில் வாழ்ந்தவர். 16ஆம் நூற்றாண்டில் சிதம்பரத்தில் வாழ்ந்த மறைஞான சம்பந்தரின் வேறுபட்டவர்.


</doc>
<doc id="152402" url="https://ta.wikipedia.org/wiki?curid=152402" title="ஓங்குகோயில் புராணம்">
ஓங்குகோயில் புராணம்

ஓங்குகோயில் புராணம் என்பது திருப்புத்தூர் சிவபெருமான்மீது பாடப்பட்ட நூல். பாடியவர் திருவம்பலமுடையார் மறைஞான சம்பந்தர். 
இந்த நூல் கிடைக்கவில்லை.
திருத்தளிநாதர் திருவிளையாடல்களைக் கூறும் இந்த நூலை திருவம்பலமுடையார் மறைஞான சம்பந்தர் அரங்கேற்றினார் எனக் குறிப்பிடும் கல்வெட்டு ஒன்று இந்தக் கோயிலில் உள்ளது.
வெள்ளியம்பலத் தம்பிரான் என்பவர் முத்தி நிச்சயம் என்னும் நூல் எழுதியுள்ளார். அதில் மறைஞான மாலையில் இந்த நூலைப்பற்றிக் குறிப்பிடும் இரண்டு பாடல்கள் உள்ளன. 

நூல் கூறும் செய்தி
என்பனவற்றின் தன்மையை இந்த நூல் உணர்த்துகின்றது. 



</doc>
<doc id="152407" url="https://ta.wikipedia.org/wiki?curid=152407" title="ஓரான்வழித் திருமுடி அடைவு கலியன் அருள்பாடு">
ஓரான்வழித் திருமுடி அடைவு கலியன் அருள்பாடு

ஓரான்வழித் திருமுடி அடைவு கலியன் அருள்பாடு ஒரு கட்டுரை நூல்.

கலியன் என்னும் திருமங்கையாழ்வார் திருவரங்கத்தில் திருவாய்மொழியைப் போற்றும் திருவிழா ஒன்றைத் தானே முன்னின்று நடத்தினார். இந்தத் திருவிழாவுக்கு ‘ஓரான்வழித் திருமுடி அடைவு’ என்று பெயர். இந்த நிகழ்ச்சியைக் கூறும் கட்டுரை இந்த நூல். இதை எழுதியவர் பெரியவாச்சான் பிள்ளை. இந்த நூலின் காலம் 13ஆம் நூற்றாண்டு.



</doc>
<doc id="152408" url="https://ta.wikipedia.org/wiki?curid=152408" title="இலங்கையில் பலதார மணம்">
இலங்கையில் பலதார மணம்

இலங்கையில் பலதார மணம் சட்டவிரோதமானதும் இக்குற்றத்திற்கு தண்டனை மற்றும் சிறைத் தண்டனை என்பவற்றை விதிக்க சட்டத்தில் இடமுண்டு. ஆயினும், இசுலாமில் அனுமதிக்கப்பட்டுள்ளபடி முஸ்லிம் ஆண்கள் நான்கு மனைவியரைக் கொண்டிருக்கலாம். முஸ்லிம் ஆண்களுக்கு இச்சட்டம் விதிவிலக்கு. மிக குறைந்தளவு முஸ்லிம் ஆண்களே (இலங்கை சனத்தொகையில் 7 வீதமானோர் முஸ்லிம்கள்) பல மனைவிகளைக் கொண்டுள்ளனர். அநேகமாக மற்ற நாடுகளில் பலதுணை மணம் அனுமதிக்கப்படுவதை போன்று, கணவன் தன்னுடைய முதல் மனைவியிடம் முறைப்படி தான் பல மனைவிகளை மணம் முடிக்க இருப்பதை தெரிவிக்க வேண்டும்.
முஸ்லிம் ஆண்களுக்கு சட்டம் பலதார மணத்திற்கு அனுமதிக்கின்றபோதும், பெண்கள் உரிமை அமைப்புக்கள் இந்த விடயத்தில் பெண்களின் உரிமைகள் மட்டில் ஆர்வம் காட்டுகின்றன. 

இன்று முஸ்லிம் ஆண்களுக்கு மட்டும் சட்டத்தில் பலதார மணத்திற்கு இடமிருப்பினும், புராதன இலங்கையில் பலதார மணம் காணப்பட்டிருந்தது. குறிப்பாக சிங்கள அரச குடும்பங்களில் காணப்பட்டதாக குறிப்புகள் காணப்படுகின்றன. அத்துடன் கலிங்க கடல் வர்த்தகர்கள் இலங்கையில் பெண்களை மணந்து, பலதார மண பழக்கம் கொண்டவர்களாகக் காணப்பட்டனர்.


</doc>
<doc id="152412" url="https://ta.wikipedia.org/wiki?curid=152412" title="இலங்கையில் பாலியல் தொழில்">
இலங்கையில் பாலியல் தொழில்

இலங்கையில், பாலியல் தொழில் சட்டத்துக்குப் புறம்பானது. இத்தொழில் அயல் நாடுகளில் உள்ளதை விட இலங்கையில் ஒப்பீட்டளவில் குறைவாக உள்ளது. ஆயினும், சிறியளவில் பெண்கள், சிறுவர், சிறுமியர் பாலியல் தொழிலுக்காக கடத்தப்படுதல், சில பாதுகாப்புப் படையிர் பாலியல் தொழிலாளர்களுடன் ஆணுறையணிந்து உறவு கொள்ளுதல், பெற்றோர்களே குழந்தைகளைப் பாலியல் தொழிலுக்காக கட்டாயப்படுத்தல் என்பன குறிப்பிடத்தக்கன. 

இலங்கையில் சிறுவர் பாலியல் தொழில் குறிப்பிடத்தக்களவு சமூகத் தாக்கத்தை ஏற்படுத்துகிறது. குழந்தைகளைப் பாலியல் நோக்கில் முறைகேடாக அணுகினால் அதற்கான தண்டனை 20 ஆண்டுகள் சிறை. ஆயினும், 40,000 சிறுவர், சிறுமியர் பாலியல் தொழிலுக்கு உட்படுத்தப்படுகின்றனர் என்ற புள்ளிவிவரத்தை குழந்தை உரிமை அமைப்புக்கள் தருகின்றன. இந்த எண்ணிக்கை இதைவிடக் கூடுதலாக இருக்கலாம்.



</doc>
<doc id="152413" url="https://ta.wikipedia.org/wiki?curid=152413" title="ஓவிய நூல்">
ஓவிய நூல்

ஓவிய நூல் எனும் பெயரில் ஒரு நூல் இருந்ததை அடியாக்கு நல்லாரின் சிலப்பதிகார உரை கூறுகிறது (வேனிற்காதை அடி 25 உரை). அதில் கூறப்பட்டுள்ளதாகக் கூறப்படும் செய்திகள்:
என்பன. 

ஓவிய நூல் பற்றிய செய்தியைப் பெருங்கதை என்னும் நூல் குறிப்பிடுகிறது. ஒண்வினை ஓவியர் கண்ணிய விருத்தி, பாவை நோக்கம் என இது குறிப்பிடுகிறது.

அடியார்க்கு நல்லார் காலத்துக்கு முந்திய 11ஆம் நூற்றாண்டு அந்த நூலின் காலம் எனலாம்.




</doc>
<doc id="152415" url="https://ta.wikipedia.org/wiki?curid=152415" title="மறம்">
மறம்

மறம் என்ற தமிழ்ச் சொல்லில் தீரம், வீரம், சினம், சீற்றம், வலிமை, ஆற்றல், வெற்றி, அமர், அழித்தல், கொல்லல் என பத்துப் பண்புகளும் அடங்கியிருக்கிறது. இவைகளைப் பற்றி ”ஒப்பிலக்கிய நோக்கில் சங்க காலம்” என்ற நூலிலும் குறிப்பிடப்பட்டுள்ளது. 

மறம் என்ற சொல் குறிக்கும் பத்துப் பண்புகளின் விளக்கம் கீழே தரப்பட்டுள்ளது:

தீரம் : எதையும் துணிவுடன் செயல்படுத்தும் திறன்.

வீரம் : பராக்கிரமமான மனவலிமை, எச்சூழ்நிலையிலும் தளரா மனம், ஆயிரம் பேர் எதிர்கொண்டாலும் ஒற்றை ஆளாய் நின்று சமாளிக்கும் (எதிர்க்கும்) திறன்.

வலிமை : தனது நிலைபாட்டின் மீது உள்ள உறுதி, பலம். அதாவது நக்கீரன் தனது வாதத்தின் மீது வைத்துள்ள நிலைபாட்டை போல.

ஆற்றல் : எதையும் காலம் தாழ்த்தாமல் விரைவில் செய்து முடிக்க கூடிய திறன் கொண்டிருத்தல்.

சினம் : கோபம்.

சீற்றம் : அநீதிகளைக் கண்டு பொங்கி எழுதல் மற்றும் ஒரு செயலின் மீதான தீவிரம்.

அமர் : உக்கிரமான போர்முறைகளில் கைதேர்ந்தவர்கள்; எச்செயலிலும் பின்வாங்காதவர்கள்.

அழித்தல் : ஒரு செயலுக்குத் தீர்க்கமான முடிவெடுத்தல்; அச்செயல் மீண்டும் உருப்பெறாமல்அழித்தல்.

வெற்றி : செயல்களனைத்தையும் நீதிக்கு உடன்பட்டு களிப்புறுதல், தோல்விக்குத் தினம் தினம் முற்று வைத்தல்.

கொல்லுதல்: நீதிக்குத் தலைவணங்கல். மனுநீதி சோழனைப் போல, நீதிக்குப் பிறகே மற்றவை(பந்தபாசம்) எல்லாம்.

</doc>
<doc id="152427" url="https://ta.wikipedia.org/wiki?curid=152427" title="பாட்டில்நோஸ் டால்பின்">
பாட்டில்நோஸ் டால்பின்

பாட்டில்நோஸ் டால்பின் ("Bottlenose Dolphin") பெரிய மீனினமாகும். இது 2-4 மீட்டர் வரையான நீளமானதுடன் 150-650 வரையான கிலோகிராம் நிறையக் கொண்டதாகும். பாட்டில்நோஸ் டால்பின் வகையைச் சேர்ந்த ஆணினம் நீளத்திலும் எடையிலும் விசாலமானதாகும். 10-30 வரையான பாட்டில்நோஸ் டால்பின்கள் சேர்ந்து கூட்டமாகவே வாழும்.


</doc>
<doc id="152428" url="https://ta.wikipedia.org/wiki?curid=152428" title="ஜார்ஜ் கேலி">
ஜார்ஜ் கேலி

சர் ஜார்ஜ் கேலி ("Sir George Cayley", திசம்பர் 27, 1773 - திசம்பர் 15, 1857) என்பவர் ஆங்கிலப் பொறியாளரும், வானூர்தியியலின் வரலாற்றில் மிக முக்கியமான நபரும் ஆவார். பலரது கூற்றுப்படி, இவரே முதன்முதல் பறத்தல் தொடர்பான கருத்தாக்கங்களில் நிபுணத்துவம் பெற்ற அறிவியலாளர். மேலும், இவரே முதன்முதலில் பறத்தலுக்கான அடிப்படைத் தத்தவங்களையும் பறத்தலில் உருவாகும் விசைகளையும் ஆராய்ந்தவர். 1799-இல் நிலை-இறக்கை பொருத்தப்பட்ட வானூர்தி வடிவமைப்பை செய்தார்; அது, ஏற்றம், உந்துகை, மற்றும் கட்டுப்பாடு ஆகியவற்றுக்கென தனித்தனி அமைப்புகளைக் கொண்டிருந்தது. இவர் வானூர்திப் பொறியியலில் மிகப்பெரும் நிபுணராவார், இவர் காற்றியக்கவியலின் தந்தை என அழைக்கப்படுகிறார். இவரே மனிதரை ஏற்றிச் செல்லக்கூடிய மிதவை வானூர்தியை வெற்றிகரமாக செயல்படவைத்தவர். ஒரு பறக்கும் வாகனத்தின் மீது செயல்படும் விசைகளான ஏற்றம், இழுவை, உந்துவிசை, மற்றும் எடை ஆகியவற்றைக் கண்டுணர்ந்தவராவார்.



</doc>
<doc id="152429" url="https://ta.wikipedia.org/wiki?curid=152429" title="அமுங்குமை">
அமுங்குமை

வெப்ப இயக்கவியல் மற்றும் பாய்ம விசையியலில், அமுங்குமை என்பது அழுத்த மாற்றத்தால் பாய்மத்தின் கொள்ளளவில் அல்லது திண்மத்தின் பருமனளவில் ஏற்படுகின்ற மாற்றத்தின் அளவீடாகும். 

இங்கே "V" என்பது கொள்ளளவு மற்றும் "p" என்பது அழுத்தம்

குறிப்பு: பெரும்பாலான நூல்களில் formula_2 என்பதால் இக்கணியம் குறிக்கப்படுகிறது.

மேலே விவரக்குறிப்பு முழுமையானதாக இல்லை; ஏனெனில், யாதேனும் பொருள் அல்லது அமைப்பின் அமுங்குமை அளவானது சமவெப்ப அல்லது வெப்பஞ்செல்லா செயன்முறை என்பதில் உறுதியாகத் தங்கி உள்ளது. அதன்படி சமவெப்ப அமுங்குமை பின்வருமாறு வரையறுக்கப்படுகிறது:

இங்கு, கீழெழுத்து "T" பகுதிவகைக்கெழு நிலையான வெப்பநிலையில் எடுக்கவேண்டும் என்பதை குறிக்கிறது

வெப்பஞ்செல்லா அமுங்குமை பின்வருமாறு வரையறுக்கப்படுகிறது:

இங்கு, "S" என்பது சிதறம். ஒரு திண்மத்தில் இவ் இரண்டிற்கும் இடையிலான வேறுபாடு வழக்கமாக புறக்கணிக்கத்தக்கது.

அமுங்குமை தலைகீழ்ப் பருமக்குணகம் என்றும் அழைக்கப்படுகிறது , பெரும்பாலும் " K"( சில நேரங்களில்" B" ) இனால் குறிக்கப்படும். 

அமுங்குமை சமன்பாடு சமவெப்ப அமுங்குதிறனை (மறைமுகமாக அழுத்தம்) நீர்மக் கட்டமைப்புடன் தொடர்புபடுத்துகிறது.



</doc>
<doc id="152430" url="https://ta.wikipedia.org/wiki?curid=152430" title="லுட்விக் பிராண்டில்">
லுட்விக் பிராண்டில்

லுட்விக் பிராண்டில் ("Ludwig Prandtl", பிப்ரவரி 4, 1875 - ஆகத்து 15, 1953) என்பவர் செருமானிய அறிவியலாளராவார். அவர் படிப்படியான கணிதவியற் பகுப்பாய்வு முறைகளில் நிபுணர். அக்கணித முறைகளை காற்றியக்கவியல் சார்ந்த ஆய்வுகளுக்குப் பயன்படுத்தினார். அவர் உருவாக்கிய கணித மாதிரிகளே வானூர்திப் பொறியியலின் அடிப்படைத் தத்துவங்களாக அறியப்படுகின்றன. 1920-களில் அவர் குறையொலிவேக மற்றும் ஒலியொத்தவேக காற்றியக்கவியலுக்கான அடிப்படையான கணிதவியல் பகுப்பாய்வு முறைகளைக் கண்டறிந்து மேம்படுத்தினார். எல்லைப்படலம், மெல்லிய-காற்றிதழ், மற்றும் ஏற்றுவரிக் கோட்பாடு ஆகியவை அவரது பங்களிப்புகளில் மிக முக்கியமானவை ஆகும். பிராண்டில் எண் என்பது அவரது பெயரால் வழங்கப்பெறும் பரிமாணமற்ற எண்ணாகும். இவரே, நவீன காற்றியக்கவியலின் தந்தை என அழைக்கப்படுகிறார்.



</doc>
<doc id="152433" url="https://ta.wikipedia.org/wiki?curid=152433" title="ஒலித்தடை">
ஒலித்தடை

காற்றியக்கவியலில் ஒலித்தடை ("Sound barrier") என்பது ஒரு வானூர்தி ஒலியொத்தவேகத்திலிருந்து மீயொலிவேகத்துக்கு மாறும் புள்ளியைக் குறிப்பதாகும். இரண்டாம் உலகப் போர்க் காலகட்டத்தில் இச்சொல் பிரபலமானது, அப்போது பல வானூர்திகள் அதிக வேகத்தில் செல்லும்போது அமுங்குமையின் விளைவுகளால் ஏற்படும் பல காரணிகள் ஒரு கட்டத்துக்கு மேல் வானூர்தி முடுக்கம் பெறுவதைத் தடைசெய்தன. 1950-களில் பற்பல வானூர்திகள் இந்த ஒலித்தடையை உடைத்து மீயொலிவேகத்தில் செல்ல ஆரம்பித்தன.




</doc>
<doc id="152437" url="https://ta.wikipedia.org/wiki?curid=152437" title="அன்வர் சாதாத்">
அன்வர் சாதாத்

முகமது அன்வர் அல்சாதாத் ( , ; 25 திசம்பர் 1918 – 6 அக்டோபர் 1981) என்பவர் மூன்றாவது எகிப்திய அதிபராக, 15 அக்டோபர் 1970 லிருந்து 6 அக்டோபர் 1981ல் இராணுவ அதிகாரிகளால் படுகொலை செய்யப்படும் வரை பதவி வகித்தார்.

1952 எகிப்தியப் புரட்சியில் முகமது அலி வம்சத்தினரின் ஆட்சி முடிவுக்கு வரக் காரணமான Free Officers குழுவில் மூத்த உறுப்பினராக இருந்தார். அதிபர் நாசரின் நம்பிக்கைக்குரியவராக இருந்து அவரைத் தொடர்ந்து 1970ல் அதிபரானார். 1967ல் ஆறு நாள் போர் இசுரேலிடம் இழந்த எகிப்தியப் பகுதிகளை மீட்டெடுக்க 1973ல் நடைபெற்ற அக்டோபர் போரில் எகிப்தை வழி நடத்தியதன் மூலம் எகிப்திய மக்களிடமும், சில காலங்களுக்கு அரபுலகிலும் நாயகனானார். எகிப்து–இசுரேல் அமைதி உடன்படிக்கை இவருக்கு அமைதிக்கான நோபல் பரிசைப் பெற்றுத்தந்தது ஆனால் அதேசமயம் இந்த அமைதி உடன்படிக்கை சில அரபு நாடுகளில் இவரின் செல்வாக்கு குறைந்ததுடன் அரபு நாடுகள் கூட்டமைப்பு எகிப்தின் உறுப்பியத்தை தற்காலிமாக நீக்கியது.

முகமது அன்வர் அல்சாதாத், 1978 இல் அமைதிக்கான நோபல் பரிசைப் பெற்றார்.


</doc>
<doc id="152444" url="https://ta.wikipedia.org/wiki?curid=152444" title="நூர்சியாவின் பெனடிக்ட்">
நூர்சியாவின் பெனடிக்ட்

நூர்சியாவின் புனித பெனடிக்ட் () (சுமார்.480–543) ஒரு கிறித்தவப் புனிதரும், கத்தோலிக்க திருச்சபையினால் ஐரோப்பா மற்றும் மாணவர்களுக்கு பாதுகாவலராகக் கருதப்படுபவரும் ஆவார். இத்தாலியில், உரோமைக்கு கிழக்கே உள்ள சிபாய்கோ என்னும் இடத்தில் இவர் 12 மடங்களைத் தோற்றுவித்தார். இதன்பின் இவர் தெற்கு இத்தாலியில் ஊள்ள மோன்தே கசினோவில் உள்ள மலைப்பகுதியில் தன் வாழ்வின் மீதி நாட்களைக் கழித்தார்.

பெனடிக்டின் முக்கிய சாதனையாகக் கருதப்படுவது, இவர் தனது துறவிகளுக்கான கட்டளைகளைக் கொண்ட சட்ட நூல் ஒன்றைத் தொகுத்ததாகும். இதில் ஜான் சாசியானின் எழுத்துகளின் தாக்கம் பெரிதும் உள்ளது. இது நவீனத்துவம் மற்றும் நேரியத் தனித்துவம் பெற்றிருப்பதனால் இதனால் இடைக்காலத்தில் நிறுவப்பட்ட மடங்கள் அனைத்தும் இச்சட்டங்களையே ஏற்று பின்பற்றின. இந்த காரணத்தால், பெனடிக்ட் மேற்கு கிறித்தவ துறவறமடங்களின் நிறுவனர் என்று அழைக்கப்படுகிறார்.

தனது 20ஆம் அகவையில் உலகை வெறுத்து உரோமைக்கு வெளியே வனவாசியாக வாழ்ந்தவர் இவர். தனிமையில் இறைவனை தியானிப்பதில் செலவிட்டார். அருகில் இருந்த ஆதீனத்தின் தலைவர் இறந்தபோது, அம்மடத்து துறவிகளின் வேண்டுதலின் பேரில் இவர் அவர்களுக்கு தலைவரானார். இவர் இயற்றிய கடின சட்டங்களினால் வெறுப்படைந்த துறவிகள் இவரை நஞ்சூட்டு கொல்ல திட்டமிட்டு நஞ்சு கலந்த கோப்பையினை இவரிடம் கொடுத்த போது, இவர் அதனை ஆசீர்வதிக்க, அக்கோபை உடைந்ததாகக் கூறப்படுகின்றது. இதனால் அவர் மடத்தை விட்டு வெளியேறி மீண்டும் தனிமை வாழ்வுக்கு திரும்பினார். 

இவர் மோன்தே கசினோவில் நின்றுகொண்டு இறைவேண்டல் புரியும் போது இறந்தார். பாரம்பரியக் கூற்றின் படி இது நிகழ்ந்தது மார்ச் 21, 547.

1964இல் இவரை ஐரோப்பாவின் பாதுகாவலராக திருத்தந்தை ஆறாம் பவுல் அறிவித்தார்.

இவரின் நினைவுநாளான மார்ச் 21, பெரும்பாலும் தவக்காலத்தில் வருவதால், இவரின் விழா நாள், இவரின் மீப்பொருட்கள் பிரான்சுக்கு கொன்டுவரப்பட்ட நாளான ஜூலை 11இல் கத்தோலிக்க திருச்சபையின் பொது நாள்காட்டியில் விருப்ப நினைவாக இடம் பெருகின்றது.

கிழக்கு மரபுவழி திருச்சபையில் இவரின் விழாநாள் மார்ச் 14 ஆகும். ஆங்கிலிக்க ஒன்றியம் இவரை ஜூலை 11இல் நினைவு கூர்கின்றது.

இவை இவரால் இயற்றப்பட்ட எழுபத்தி மூன்று குறுகிய அதிகாரங்களை உடைய சட்ட தொகுப்பு ஆகும். இச்சட்டங்கள் ஒரு மடத்தை எவ்வாறு நிர்வகிக்க வேண்டும் மற்றும் ஒரு மடத்தில் எவ்வாறு வாழ்வது என்பது குறித்து விளக்குகின்றது. மடத்தின் தலைவருக்கு எவ்வாறு கீழ்ப்படிய வேண்டும் எனவும், அவ்வாறு கீழ்படியாதோருக்கான தண்டனை மற்றும் மடத்தின் தலைவருக்கான கடமைகள் முதலியன இந்நூலில் குறிக்கப்பட்டுள்ளன.

பெனடிக்டின் பதக்கம் முதன் முதலில் புனித பெனடிக்டின் பாதுகாவலுக்கய் அணியப்பட்டது. இதன் ஒருபக்கத்தில் பெனடிக்டின் உருவமும். மறுபக்கத்தில் சிலுவையும் அதனைச்சுற்றியும் அதன் மீதும் இலத்தீன் எழுத்துகளும் பொறிக்கப்படிருக்கும்.

இப்பதகமானது முதன்முதலில் பயன்படுத்தப்பட காலம் சரிவர தெரியவில்லை. ஆயினும் 1880ஆம் ஆண்டு இவரின் பிறப்பின் 1400ஆம் ஆண்டு நினைவுக்காக வெளியிடப்பட்டபோதிலிருந்து இது மக்களிடையே முகழ் பெறத்துவங்கியது. 1647ஆம் ஆண்டு பவேரியாவின் இருந்த ஒரு சூனியக்காரி, இப்பதகத்தை அனிபவர் மீது தனது மந்திரம் வேலைசெய்ய மறுப்பதாக கூறியுள்ளார். திருத்தந்தை பதினான்காம் பெனடிக்ட் டிசம்பர் 23, 1741, மற்றும் மார்ச் 12, 1742 அன்று இப்பதக்கதை அருளிக்கமாக அணிய அதிராரப்பூர்வ அனுமதியளித்தார்.

மத்தியக்காலத்தின் துவக்க நூற்றாண்டுகள் பெனடிக்டின் நூற்றாண்டுகள் என அழைக்கப்படுகின்றது. ஏப்ரல் 2008இல் திருத்தந்தை பதினாறாம் பெனடிக்ட் புனித பெனடிக்ட் தனது வாழ்வினால் ஐரோப்பிய கலாச்சாரம் மற்றும் பண்பாட்டில் அழிக்கமுடியா தாக்கம் ஏற்படுத்தியுள்ளதாகக் கூறினார்ர். உரோமைப் பேரரசின் அழிவால் இருள் சூழ்ந்திருந்த ஐரோபாவை மீட்டவர் இவர் என இவருக்கு புகழாரம் சூட்டினார்.

மற்ற எந்த ஒரு தனி நபரையும் விட பெனடிக்ட் மேற்கு துறவு மடங்களில் பெரும் தாக்கத்தை ஏற்படுத்தினார். இவர் இயற்றிய சட்டங்கள் இன்றலவும் பல்லாயிரக்கணக்கான துறவுமடங்களில் இன்றும் பயன்படுத்தப்படுகின்றது.





</doc>
<doc id="152445" url="https://ta.wikipedia.org/wiki?curid=152445" title="குற்றாலீசுவரன்">
குற்றாலீசுவரன்

குற்றாலீசுவரன் (பிறப்பு: 8 நவம்பர், 1981) என்னும் குற்றால் இரமேசு இந்திய நீச்சல் வீரர். தமிழ்நாட்டில் பிறந்து வளர்ந்த இவர், மாரத்தான் என்னும் வகை நீச்சல் வீரர்.

இவர் 1994-ம் ஆண்டு, தன்னுடைய 13-ம் அகவையில் நீச்சல் அடித்து, ஆங்கிலக் கால்வாயைக் கடந்து சாதனை புரிந்தார். அதே வருடம், இவர் நீச்சல் அடித்து, 6 கால்வாய்களைக் கடந்து மிகிர் சென் என்பவருடைய 5 - காலவாய்களை நீச்சலடித்துக் கடந்த சாதனையை முறியடித்தார்.
இவருடைய பெயர் கின்னஸ் உலக சாதனைகள் புத்தகத்தில் இடம்பெற்று உள்ளது. 1996-ம் ஆண்டு குற்றாலீசுவரனுக்கு அர்ஜுனா விருது இந்திய அரசாங்கத்தால் வழங்கப்பட்டது. இவரைப் பற்றிய ஒரு பாடம் தமிழ்நாட்டின் பாடபுத்தகத்திலும் இருந்தது.

குற்றாலீசுவரன், சென்னை உயர் நீதிமன்ற வழக்கறிஞர், இரமேசு என்பவருக்கும், சிவகாமிக்கும் மகனாக ஈரோடு மாநகரில் பிறந்தார். ஒரு மாதத்திலேயே இவருடைய குடும்பம் சென்னை நகருக்கு நகர்ந்தது. குற்றால் தன்னுடைய படிப்பை கோபாலபுரத்தில் உள்ள பள்ளியிலும், கிண்டி பொறியியல் கல்லூரியில் இளங்கலை பொறியியலும், தன்னுடைய முதுகலைப் பட்டத்தினை டல்லாசிலுள்ள டெக்சாஸ் பல்கலைக்கழகத்திலும், தற்போது எம். ஐ. டி. ஸ்லோன் ஸ்கூல் ஆப் மேனேஜ்மன்ட்டில் மேலாண்மைக் கல்வி பயின்று வருகிறார்.

தன்னுடைய 7-ம் அகவையில் இருந்து நீச்சல் போட்டியில் பங்குபெற்றும் வரும் இவர், ரிப்பன் மீட் என்ற மாவட்ட அளவிலான போட்டியில் முதன்முறையாக நீச்சலடித்தார். அப்போட்டியில் ஆராவது இடம் பிடித்தார். அதன்பிறகு பல மாவட்ட அளவிலான போட்டிகளிலும், மாநில அளவிலான போட்டிகளிலும் பங்குபெற்ற இவர், தன்னுடைய 10-வது அகவையில், 1991-ம் ஆண்டு நடைபெற்ற 5 கி.மீ. தூர நீச்சல் போட்டியில் கலந்துகொண்டு நான்காம் இடம் பிடித்தார்.

1994-ம் ஆண்டு, மிஹிர் சென்னுடைய ஒரே வருடத்தில் ஐந்து கால்வாய்களை நீச்சல் மூலம் கடந்த 30 வருட சாதனையை முறியடித்தார்.

இவர் முதன்முதலாக, இலங்கைக்கும் இந்தியாவிற்கும் இடையேயான பாக்கு நீரிணையை ஏப்ரல 1994-ம் ஆண்டு நீச்சலடித்து கடந்தார். அதன்பிறகு, தமிழக அரசின் உதவியுடன் 1994-ம் ஆண்டு ஆகஸ்ட் 15-ம் திகதி ஆங்கிலக் கால்வாயைக் கடந்தார்.

ஆறு கால்வாய்களை நீச்சல் மூலம் நீந்தி கடந்தமைக்காக கின்னஸ் உலக சாதனை புத்தகத்தில் இடம்பெற்றார்.

சாதனை புரிந்த பிறகு, இவர் உலகம் முழுவதுமுள்ள பல்வேறு போட்டிகளில் பங்குபெறத் துவங்கினார். 1995-ம் ஆண்டு முதல் 1998-ம் ஆண்டு வரை, 25-நீச்சல் வீரர்களில், உலக நீச்சல் போட்டிக்குத் தகுதிபெற்ற ஒரே நபரும் இவரே. இவர் 6-முறை இந்தியாவுக்காக நீச்சல் போட்டிகளில் பங்குபெற்று விருதும் பெற்றுள்ளார். அவற்றுள், சுவிட்சர்லாந்தில் பெற்ற முதல்பரிசும் அடங்கும். இவருக்கு 1996-ம் ஆண்டு இந்திய அரசாங்கத்தால், அர்ஜுனா விருது வழங்கப்பட்டது.




</doc>
<doc id="152447" url="https://ta.wikipedia.org/wiki?curid=152447" title="அனைத்து இறைக் கொள்கை">
அனைத்து இறைக் கொள்கை

அனைத்து இறைக் கொள்கை ("Pantheism") என்பது இயற்கையை உள்ளடக்கிய பிரபஞ்சமும் கடவுளும் சமம் ஆகும் என்னும் கருத்துக் கோப்பு ஆகும். அனைத்து இறைக் கொள்கையாளர்கள் ஆளுறவான கடவுள் உண்டு என்றோ, மனித குணநலன்களைக் கொண்ட கடவுள் உண்டு என்றோ ஏற்பதில்லை.

"அனைத்து இறைக் கொள்கை" என்னும் கூற்று "Pantheism" என்பதன் மொழிபெயர்ப்பு. அச்சொல்லின் மூலமாக அமைவது கிரேக்க மொழியில் இரு சொற்கள். அதாவது கிரேக்கத்தில் "pan" என்றால் "அனைத்து" ("எல்லாம்") என்பது பொருள்; "theos" என்னும் சொல் "கடவுள்" என்னும் பொருள் கொண்டது.

இவ்வாறு, பிரபஞ்சத்தின் பரிணாம வளர்ச்சியே கடவுள் என்னும் கருத்துப் போக்கு உருவானது. அனைத்து இறைக் கொள்கையின் பல வடிவங்களும் ஏற்கும் கருத்துகள்: பிரபஞ்சம் ஒருங்கிணைந்த ஒருமை கொண்டது; பிரபஞ்சம் வணக்கத்துக்கும் மரியாதைக்கும் உரியது; பிரபஞ்சமும் இயற்கையும் புனிதத்தன்மை கொண்டவை.

இக்கோட்பாட்டிற்கு Pantheism என்னும் பெயரினை அளித்தது ஜோசப் இராப்சன் என்னும் கணிதவியலாளர் ஆவார். இலத்தீனில் எழுதப்பட்டு, 1697இல் வெளியிடப்பட்ட அவரது நூலான De spatio realiஇல் இதனை முதன் முதலில் பயன்படுத்துகின்றார். இந்நூலில் இவர் எல்லாம் பொருளால் ஆனது என்னும் கொள்கையிலிருந்து இதனை வேறுபடுத்திக்காட்டுகின்றார். அதாவது எல்லாம் பொருளால் மட்டுமல்லாது அதனை தன் சொந்த இருத்தலாலேயே வடிவமைக்கும் ஆற்றல் பெற்ற ஒன்றும் இருப்பதாக இவர் குறிக்கின்றார். ராப்சன் மனிதனின் திறனால் அளவிடமுடியாது அண்டம் இருப்பதாகவும் மனிதன் அதனை எப்போதுமே புரிந்துகொள்ள முடியாது என்றும் நம்பினார்.

இப்பதமானது ஆங்கிலத்தில் முதன் முதலில் ஐரிய எழுத்தாளர் ஜான் டோலேன்டினால் பயன்படுத்தப்பட்டது. இவரின் 1705இல் வெளியான "Socinianism Truly Stated, by a pantheist" என்னும் புத்தகத்தில் இவர் மீது இராப்சனினான தாக்கம் தென்படுகின்றது. இவர் 1720இல் இலத்தீனில் எழுதிய "Pantheisticon: or The Form of Celebrating the Socratic-Society" என்னும் புத்தகத்தில் இவர் "எல்லாம் ஒன்றே, ஒன்றாலேயே எல்லாம் அமைந்துள்ளது ... இதுவே கடவுள், முடிவில்லா நிலை மற்றும் பிறப்பு இறப்பு அற்ற நிலையினை உடையது" என்கின்றார்.

1710இல் கோட்பிரீட் லைப்னிட்ஸ்க்கு இவர் எழுதிய கடிதத்தில் இவர் தனது கோட்பாட்டினை "தனியாளாக இல்லாமல் முழு அண்டத்தையும் கடவுளாகக்கருதும் கோட்பாடே அனைத்து இறைக் கொள்கை" என விளக்கியுள்ளார்.

இக்கோட்பாடு 17 ஆம் நூற்றாண்டுக்கு முன் இல்லை என்றாலும், முற்காலத்தில் இருந்த பல கிறித்தவர்கள் இதனை ஒத்த தத்துவங்களை கொண்டிருந்ததாகக் கருதப்படுகிறது. ஆயினும் இது இந்து மதக்கோட்பாடான அத்வைதத்தை பெரிதும் ஒத்து இருப்பதால் 19ஆம் நூற்றாண்டினைச்சேர்ந்த செருமானியரும் சமஸ்கிருத ஆய்வாளருமான தியடோர் கோல்ஸ்டக்கர் (Theodore Goldstücker) மேற்கு உலகத்தவர் இக்கோட்பாட்டினை இந்துக்களிடமிருந்தே கடன் வாங்கியதாகக் கருதுகின்றார்.

கத்தோலிக்க திருச்சபை துவக்கம் முதலே இதனை ஒரு பதித்த கொள்கையாகவே கண்டது. கியோர்டானோ புரூணோ என்னும் இத்தாலிய துறவி இக்கொள்கையை உடையவர் என குற்றம் சாட்டப்பட்டு 1600இல் கொல்லப்பட்டார். பார்ச் ஸ்பினோசாவின் "Ethics" என்னும் நூல் 1675இல் வெளியான நூல் இக்கொள்கை பெரிதும் பரவ உதவியது.

20ஆம் நூற்றாண்டின் முடிவில் இக்கொள்கையினை உடையவர்கள் தங்களைத் தனி சமயமாகக் கருதத் துவங்கினர்.

2008 இல் ஆல்பர்ட் ஐன்ஸ்டைன் 1954இல் செருமனியில் எழுதிய கடிதமொன்றில் தன்னை அனைத்து இறைக் கொள்கையாளராக சித்தரிக்கின்றார். இக்கடிதமானது US$330,000க்கு ஏலம் விடப்பட்டது.

2009இல் வெளியான திருத்தந்தையின் சுற்றறிக்கையிலும் 2010 புத்தாண்டு செய்தியிலும் இதனைப்பற்றி திருத்தந்தை பதினாறாம் பெனடிக்ட் குறித்துள்ளார். இதில் இவர் மனிதனை விட இயற்கையினை உயர்துவதை, "மனிதன் இயற்கையில் தனது மீட்பை தேடுகின்றான்" என சாடியுள்ளார். 2009இல் வெளியான திரைப்படமான "அவதாரின்" விமர்சனத்தில் இராஸ் டுதாட் என்பவர் "அனைத்து இறைக் கொள்கை"யினை ஹாலிவுடின் தற்போதைய சமயம் எனக்குறித்துள்ளார்.

2011இல் ஆபிரகாம் லிங்கன் இக்கொள்கையினையும் உடையவராக இருந்தார் என அவரின் சட்ட ஆலோசகர் கூறியக்கடிதமானது US$30,000 ஏலமிடப்பட்டது.

அனைத்து இறைக் கொள்கை இரு பெரும் வகைகளாக உள்ளது. அவை:
என்பனவாம்.

"கடவுள் மட்டுமே இருக்கின்றார்" என்னும் முற்கொள்கையோடு ஆய்வைத் தொடங்குவோர், அக்கடவுள் காலத்தைக் கடந்தவர், அனைத்தையும் உள்ளடக்குபவர் என்று இருப்பதால், உலகு என்னும் தோற்றமும், காலமும் அக்கடவுளின் வெளித்தோற்றம் அல்லது உருமாற்றம் மட்டுமே என்னும் முடிவுக்கு வருகின்றனர். அம்முடிவின்படி, இருப்பதெல்லாம் கடவுள், இயற்கை என்பது கடவுளின் பகுதி.

மற்ற பிரிவினர், கடவுளை இயற்கையின் பகுதியாகக் காண்கின்றனர். அவர்கள் கருத்துப்படி, "இருப்பது அனைத்தும் பிரபஞ்சமே/இயற்கையே". இயற்கையின் அனைத்துக் கூறுகளும் ஒன்றோடொன்று இணைந்து ஒருங்கே உள்ளன. கடவுளும் இயற்கையின் கூறுதான். என்னும் முடிவுக்கு வருகின்றனர்.

இந்து சமயத்தில் நிலவுகின்ற கடவுள் கொள்கையை வரையறுப்பது எளிதல்ல என்றாலும், அது அனைத்து இறைக் கொள்கையின் அடிப்படைகளைக் கொண்டுள்ள மிகப் புராதன சமயமாக உள்ளது. பிரம்மம் ஒன்றே உளதாம் பொருள். அதன் கூறுகள், தோற்றங்கள் பிரபஞ்சமாக, உயிர்களாக வெளிப்படுகின்றன. இக்கருத்து இந்து சமய அடிப்படையான வேத நூல்களிலும் உபநிடதங்களிலும் உள்ளன.

தத்துவமசி, அகம் பிரம்மாஸ்மி போன்ற மகாவாக்கியங்கள் இந்து சமய அனைத்து இறைக் கொள்கைக்கு அடித்தளமாகக் கருதப்படுகின்றன.

இந்து சமயத்தில் "ஆளுறவு கடவுள் கொள்கை"யும் உண்டு. எனவே, மனிதர் கடவுளின் முன்னிலையில் பக்தி உணர்வோடு பணிந்து வணங்குகின்றனர். ஆயினும் ஆளுறவுக் கடவுளும் ஆன்மாவும் பிரபஞ்சமும் பரபிரம்மத்தின் வெளிப்பாடே என்னும் கருத்தும் உளதால் அனைத்து இறைக் கொள்கை இந்து மதத்தின் ஆழ்ந்த அடிப்படையாக உள்ளது என்பர் அறிஞர்.

இஸ்லாம் ஐந்து பிரதானமான தூண்களில் நிறுவப்பட்டிருக்கின்றது என்று குர்ஆன் கூறுகின்றது. இதில் முதலாவது கலிமா என்று சொல்லப்படுகின்ற "இறைவனைத் தவிர வேறு எந்தப் பொருளுமேயில்லை" (லா இலாஹ இல்லல்லாஹ்) என்னும் புனித மந்திரமாகும். அனைத்துச் சிருஷ்டிகளும் இறைவனுக்கு வேறானவையல்ல என்பது அரபு மொழியில் "வஹ்ததுல் வுஜூத்" என்றும், பாரசீக மொழியில் "ஹமவோஸ்த்" என்றும் அழைக்கப்படுகின்றன. இதற்கு ஆதாரமாக திருக்குர்ஆனிலுள்ள பின்வரும் வசனங்கள் எடுத்துக்கொள்ளப்படுகின்றன.

இந்த வசனங்கள் மாத்திரமன்றி இது போன்ற அநேக வசனங்கள் திருக்குர்ஆனிலுள்ளன. இந்த பிரபஞ்சமும் அதற்கு அப்பாலுள்ளவைகளும் இறைவனுக்கு வேறானவையல்ல, இறைவன் தானானவை என்பதே இஸ்லாம் சமயத்தின் அடிப்படைக் கொள்கையாகும்.



</doc>
<doc id="152450" url="https://ta.wikipedia.org/wiki?curid=152450" title="தற்கால மொழிகள்">
தற்கால மொழிகள்

நவீன மொழி என்பது மனிதர் பேசும் மொழிகளில் தற்போது வழக்கில் இருக்கும் மொழியாகும். மொழி கற்றலில் பயன்படும் இச்சொல், மொழியின் சிறப்பினால் கற்கப்படும் அழிந்த மொழிகளான லத்தீன், சமசுகிருதம் ஆகிய மொழிகளில் இருந்து வழக்கில் இருக்கும் பிரெஞ்சு, செருமன் போன்ற மொழிகளை வேறுபடுத்திக் காட்டப் பயன்படுகிறது. 

சிங்கப்பூர் தவிர்த்த பிற ஆசிய நாடுகளில் பெரும்பாலான மாணவர்கள் தங்கள் நாட்டின் தேசிய மொழியைப் பயில்கின்றனர். ஆனால் சிங்கப்பூரில் ஆங்கிலம் முதன்மை மொழியாகக் கற்பிக்கப்படுகிறது. மாணவர்கள் தங்கள் விருப்பப்படி மாண்டரின் சீனம், மலாய், தமிழ் மொழிகளில் ஒன்றைத் தாய்மொழிப் பாடமாக கற்பர். பிற நாட்டு மொழிகளும் கற்பிக்கப்படுகின்றன.

இந்தியாவில் ஆங்கிலம் மக்களின் முதல்மொழியாய் இல்லாவிடிலும், அரசு அலுவல் மொழியாக ஆங்கிலம் பயன்படுத்தபடுவதால் ஆங்கிலம் கற்பிக்கப்படுகிறது. பெரும்பாலான மாணவர்கள் இந்தியையும் கற்பர். பிற இந்திய மாணவர்கள் தங்கள் மாநிலங்களில் விளங்கும் தாய்மொழிகளைக் கற்பர்.

மலேசியாவில் தேசியமொழியாகிய மலாய் மொழி கட்டாயப் பாடமாகும். மலாய், ஆங்கிலத்துடன் தமிழ், மாண்டரின் ஆகிய மொழிகளும் தேசிய மாதிரிப் பள்ளிகளில் கற்பிக்கப்படுகின்றன. தேசிய பள்ளிகளில் பாடங்கள் மலாய் மொழியில் கற்றுத் தரப்படுகின்றன. தேசிய மாதிரிப் பள்ளிகளில் பாடங்கள் அனைத்தும் தமிழிலும், சீனத்திலும் கற்பிக்கப்படுகின்றன. ஒருங்கிணைக்கப்பட்ட புதிய திட்டத்தின்படி, மலேசிய மாணவர்கள் இனவேறுபாடின்றி அனைவரும் மூன்று மொழிகளை பயிலலாம். இத்திட்டம் நடைமுறைபடுத்தப்படவில்லை.

இலங்கை அரசுப் பள்ளிகளில் ஆட்சிமொழிகளான சிங்களத்திலும், தமிழிலும் பாடங்கள் கற்றுத் தப்படுகின்றன. இவ்வகையில் கற்கும் மாணவர்கள் இணைப்பு மொழியான ஆங்கிலத்தையும் கற்க வேண்டும். பாடங்களை ஆங்கில வழியிலும் கற்க முடியும். ஆங்கில வழியில் படிப்பவர்கள் தாய்மொழியாக சிங்களத்தையும், தமிழையும் கற்க வேண்டும். சிங்கள மாணவர்கள் தமிழையும், ஆங்கிலத்தையும் கற்கும் புதிய திட்டம் அறிமுகப்படுத்தப்பட்டு இருக்கிறது. .

சீனா, யப்பான், பாக்கிஸ்த்தான், தென்கொரியா, தாய்வான் ஆகிய நாடுகளில் ஆங்கிலமே அதிகளவில் கற்கப்படும் மொழியாக இருக்கிறது. சீனாவில், மாணவர்கள் மூன்றாம் வகுப்பில் இருந்தே ஆங்கிலம் கற்கின்றனர். இருப்பினும் பெரும்பாலானவர்கள் சரளமாக ஆங்கிலம் பேசுவது இல்லை. 
நேபாளத்தில் நேபாளமொழி இலக்கியம் தவிர்த்து பிற பாடங்கள் ஆங்கிலத்திலேயே கற்பிக்கப்படுகின்றன. பாகிஸ்த்தானில் ஆங்கிலம் ஆட்சிமொழியாகவும், சட்ட மொழியாகவும் இருப்பதால் அனைவரும் ஆங்கிலம் கற்கின்றனர். உருதும் மாகாண மொழிகளான பஞ்சாபி, சிந்தி, பலுச்சி, பாசுது ஆகிய மொழிகளில் ஒன்றும் கட்டாயம் கற்கப்பட வேண்டும் என அரசு வலியுறுத்துகிறது.

ஆப்பிரிக்கக் கண்டத்தில் கற்பிக்கப்படும் மொழிகள் நாட்டுக்கு நாடு வேறுபடும். அல்ஜீரியா, மொரோக்கோ, துனீசியா போன்ற நாடுகளில் அரபியும், பிரெஞ்சும் முதன்மையாகக் கற்கப்படும் மொழிகளாகும். எகிப்து , வளைகுடா நாடுகளில் (ஐக்கிய அரபு அமீரகம்) ஆங்கிலமே துணை மொழியாகும். ஈராக், பாலஸ்தீனம், சிரியா, யேமன் போன்ற நாடுகளில் அரபு மொழி மட்டுமே கற்பிக்கப்படுகிறது. செருமானிய மொழியும் அதிகம் கற்கப்படும் மொழிகளில் ஒன்றாகும்.

அனைத்து ஐரோப்பிய நாடுகளிலும் மாணவர்கள் பள்ளிக்காலத்தில் வெளிநாட்டு மொழி ஒன்ற கற்க வேண்டும். ஆங்கிலம், பிரெஞ்சு, செருமன், எசுப்பானியம் ஆகிய மொழிகள் அதிக மாணவர்களால் கற்கப்படும் மொழிகள். 
ஐக்கிய ராச்சியத்தில் ஆங்கிலமும் வேல்சு மொழியும் கற்பிக்கப் படுகின்றன. மாணவர்கள் வெளிநாட்டு மொழி ஒன்றையும் பள்ளிக்காலத்தில் சில ஆண்டுகள் கற்க வேண்டும்.

ஐக்கிய அமெரிக்காவிற்கு ஆட்சிமொழி இல்லையெனினும் மணவர்கள் ஆங்கிலம் கற்கின்றனர். அமெரிக்காவில் அதிகம் கற்கப்பட்ட மொழிகள் எசுப்பானியம், பிரெஞ்சு ,இத்தாலி, யப்பானியம், சீனம், உருசிய மொழி, அரபி மொழிகள் ஆகும்.


</doc>
<doc id="152451" url="https://ta.wikipedia.org/wiki?curid=152451" title="ஆகாஷ் 2 (தத்தல் கணினி)">
ஆகாஷ் 2 (தத்தல் கணினி)

டேட்டாவின்ட் ஆகாஷ் 2 (Aakash II), அண்ட்ராய்டு இயங்குதளத்தில் இந்தியாவிலேயே முழுமையாக வடிவமைக்கப்பட்டுள்ள இரண்டாம் பதிப்பு தத்தல் தனிப்பயன் கணினியாகும். ஆகாஷ் வகை தத்தல் கணினிகளிலேயே உலகில் மிக குறைந்த விலைக்கு விற்கப்படும் தத்தல் கணினியாகும். நூறு ஆகாஷ் 2 வின் மென்பொருள் மதிப்புயர்வை தேர்வு செய்ய ஐஐடி-பாம்பேவிடம் ஒப்படைத்து அது அனுமதிக்கப்பட்டுவிட்டது எனவும், அவை விரைவில் சந்தைக்கு வரமெனவும், ஆனால் ஐஐடி-இராஜஸ்தான் அதனை நிராகரித்துவிட்டது எனவும் செய்தி வெளியாகியுள்ளது.


</doc>
<doc id="152466" url="https://ta.wikipedia.org/wiki?curid=152466" title="ஔவை குறள்">
ஔவை குறள்

ஔவை குறள் என்னும் நூல் ஔவையார் என்னும் பெண் புலவரால் பாடப்பட்டது. இது அவ்வை குறள் எனவும் வழங்கப்படுகிறது. திருவள்ளுவர் திருக்குறளில் அறம், பொருள், இன்பம் என்னும் மூன்று பால்களில் பாடல்கள் உள்ளன. எனவே வீட்டு நெறியை விளக்க இந்த நூல் பாடப்பட்டது என்பர்.. இதில் மூன்று அதிகாரங்களில் 310 குறடபாக்கள் உள்ளன. இதன் காலம் 14ஆம் நூற்றாண்டு

செய்தி காட்டப்பட்டுள்ள முறைமை
1
2
3
4
5
6
7



</doc>
<doc id="152475" url="https://ta.wikipedia.org/wiki?curid=152475" title="சுகாதாரம்">
சுகாதாரம்

சுகாதாரம் ("Hygiene") அல்லது வழக்குமொழியில் சுத்தம் என்பது நலம் மற்றும் நலமான வாழ்வு கருதி ஒரு சமூகத்தால் பேணப்படும் பழக்க வழக்கங்களாகும். தற்கால மருத்துவ அறிவியலில் வெவ்வேறு நோய்நிலைகளுக்கு குறிப்பிட்ட சுகாதார சீர்தரங்கள் பரிந்துரைக்கப்பட்டாலும் சுகாதாரம் குறித்த வரையறை வெவ்வேறு பண்பாடு, பாலினம் மற்றும் முதுமைக் குழுக்களில் மாறுபடுகின்றது. சில வழமையான சுகாதாரச் செய்கைகள் நல்ல பழக்கங்களாகவும் சுகாதாரம் பேணாமை வெறுப்பை ஊட்டுவதாகவும் மரியாதைக் குறைவாகவும் சிலநேரங்களில் அச்சுறுத்தலாகவும் சமூகத்தால் எடுத்துக்கொள்ளப் படுகிறது.




</doc>
<doc id="152479" url="https://ta.wikipedia.org/wiki?curid=152479" title="ஔவையார் பாடல்கள்">
ஔவையார் பாடல்கள்

ஔவை பாடல்கள் என்னும் குறிப்பு ஔவையார் பாடல்களின் தொகுப்பு நூலைக் குறிக்கும். சங்கப்பாடல்களை விடுத்துச் சில நூல்கள் ஔவையாரின் பாடல்களை விருப்பம்போல் தொகுத்து வெளியிட்டுள்ளன. இவற்றை இங்கு வரன்முறைப் படுத்திக்கொள்கிறோம்.


</doc>
<doc id="152480" url="https://ta.wikipedia.org/wiki?curid=152480" title="இலங்கையில் எச்.ஐ.வி/எயிட்ஸ்">
இலங்கையில் எச்.ஐ.வி/எயிட்ஸ்

மற்ற நாடுகளுடன் ஒப்பிடுகையில் இலங்கையில் எச்.ஐ.வி/எயிட்ஸ் தாக்கமும் பரவல் விகிதமும் குறைவாக உள்ளது. ஆனாலும், ஆபத்திற்குட்படக்கூடிய வாய்ப்பும் உள்ளது. பாலியற் தொழிலும் ஓரினச் சேர்க்கையும் இலங்கையில் எச்.ஐ.வி/எயிட்ஸ் பரவுவதற்கு முக்கிய காரணிகளாக உள்ளன.

2001 இல் எச்.ஐ.வி/எயிட்சுடன் வாழ்வோர் எண்ணிக்கை 7500 ஆக இருந்தது 2011 இல் 2800 ஆக குறைந்துள்ளது. இதனால் எச்.ஐ.வி/எயிட்சுடன் வாழ்வோரைக் கொண்ட 162 நாடுகளில் இலங்கை 129வது இடத்தில் உள்ளது. இலங்கையில் எச்.ஐ.வி/எயிட்ஸ் பரவல் விகிதம் 0.1 வீதமாகக் காணப்படுகையில் பெண்கள் நோய்த்தாக்கத்திற்குள்ளாகும் வீதம் கூடுதலாகக் காணப்படுகிறது. எச்.ஐ.வி/எயிட்சுடன் வாழும் ஆண், பெண் விகிதம் 1.4 க்கு 1 என உள்ளது.




</doc>
<doc id="152481" url="https://ta.wikipedia.org/wiki?curid=152481" title="சங்கப்புலவர் பாடல் தொகை">
சங்கப்புலவர் பாடல் தொகை

சங்க காலப் புலவர்களால் பாடப்பட்ட எட்டுத்தொகை, பத்துப்பாட்டு ஆகிய நூல்களில் கிடைத்துள்ள பாடல்கள் 2381. இவற்றில் பாடியவரின் பெயர் தெரிந்த பாடல்கள் 2279. இவற்றைப் பாடிய புலவர்கள் 473 பேர். இவர்களில் அதிக பாடல்கள் பாடிய புலவர்களின் வரிசை இவ்வாறு அமைகிறது. 

பிறரது பாடல்கள் 20 இற்குக் குறைவாகவே உள்ளன.



</doc>
<doc id="152482" url="https://ta.wikipedia.org/wiki?curid=152482" title="சுரேஷ் சம்பந்தம்">
சுரேஷ் சம்பந்தம்

சுரேஷ் சம்பந்தம் ஆரஞ்சுஸ்கேப்(ஆங்கிலம்: OrangeScape) என்ற கணிணி மென்பொருள் நிறுவனத்தின் நிறுவனர் மற்றும் முதன்மை செயல் அதிகாரி ஆவார். இவர் தமிழ்நாட்டிலுள்ள கடலூர் மாவட்டத்தில் பிறந்த இவர் ஒரு முதல் தலைமுறை தொழில் முனைவோர் ஆவார்.

" ஆரஞ்சுஸ்கேப் " நிறுவனம் சென்னையை தலைமையிடமாகக்கொண்டு செயல்பட்டு வருகிறது. சுரேஷ் சம்பந்தம் தனது நண்பர் மணிதொரைசாமியுடன் இணைந்து ஆரம்பித்த இந்நிறுவனம் பாஸ்(ஆங்கிலம்: PaaS - Platform as a service) எனப்படும் இயங்குதளத்தை சேவையாக தரும் தொழில்நுட்பத்தில் முன்னோடியாக திகழ்கிறது. சமீபத்தில் கூகிளின் கூகிள் ஏபிஐ(google API)-யை அடிப்படையாகக்கொண்டு கிஸ்ஃபுலோ(ஆங்கிலம்: KissFlow) எனப்படும் பணிப்போக்கு(workflow) மென்பொருளை வெளியிட்டுள்ளார்கள்.


</doc>
<doc id="152483" url="https://ta.wikipedia.org/wiki?curid=152483" title="தமிழகத்தில் மேலைப் பழங்கற்காலம்">
தமிழகத்தில் மேலைப் பழங்கற்காலம்

தமிழகத்தில் மேலைப் பழங்கற்காலம் கி.மு. 20,000 முதல் கி.மு. 10,000 வரை நிலைத்திருந்தது. தமிழகத்தில் கீழைப் பழங்கற்காலம், மத்திய பழங்கற்காலம் செழித்திருந்த அளவு மேலைப் பழங்கற்காலம் வளரவில்லை என்றாலும் செங்கற்பட்டு குடியம் குகையில் இவைக் காணப்படுகின்றன. ஆனால் மற்ற தென்னிந்திய பகுதிகளில் காணப்படும் அளவுக்கு சிறப்பியல்புகளை கொண்டிருக்கவில்லை. தமிழகத்தில் வாழ்ந்த இக்கால மனிதர்கள் ஒரே கல்லில் பல சமாந்தரமான பக்கங்களையுடைய சிறிய நீள்சதுரங்கள் வரும் அயுதங்களை அமைக்க கற்றுக்கொண்டார்கள். இவை வட தென்னிந்தியா மற்றும் ஐரோப்பாவில் கிடைக்கும் அளவு செழித்திருக்கவில்லை என்றிருந்தாலும் இதில் மேலாய்வுகள் செய்யப்பட வேண்டியுளது. அதுவரைக்கும் தமிழகத்தில் கீழைப் பழங்கற்காலம் தொடர்ந்து இடைக்கற்காலம் திடீரென முளைத்ததாகவே ஆராய்ச்சியாளர்கள் கொண்டிருப்பர்.


</doc>
<doc id="152492" url="https://ta.wikipedia.org/wiki?curid=152492" title="இலங்கை போர்த்துக்கீச கிரியோல் மொழி">
இலங்கை போர்த்துக்கீச கிரியோல் மொழி

இலங்கை போர்த்துக்கீச கிரியோல் மொழி "(Sri Lankan Portuguese Creole)" அல்லது இந்தோ-இலங்கை போர்த்துக்கீச கிரியோல் மொழி என்பது இலங்கையில் பேசப்படும் ஒரு மொழியாகும். இலங்கையில் சிங்களமும் தமிழும் முக்கிய மொழிகளாகக் காணப்பட, போர்த்துக்கேய மற்றும் இலங்கைத் தொடர்புகள் புதிய மொழி உருவாக வழியேற்படுத்தியது. இம்மொழி தாய்மொழியற்ற மூன்றாம் மொழியாக 350 வருடங்களுக்கு மேல் (16ம் நூற்றாண்டிலிருந்து 19ம் நூற்றாண்டு வரை) உருவாகியது. இலங்கை போர்த்துக்கீச கிரியோல் மொழி ஒரு குறிப்பிட்ட மக்களிடையே பேசப்படுகின்றது. உள்ளூரில் இது பறங்கியர் மொழி எனவும் பேச்சு வழக்கில் "பறங்கிப் பாஷை" எனவும் அழைக்கப்படும்.



</doc>
<doc id="152494" url="https://ta.wikipedia.org/wiki?curid=152494" title="போர்த்துக்கேய இலங்கை">
போர்த்துக்கேய இலங்கை

போர்த்துக்கேய இலங்கை (Portuguese Ceylon) என்பது இன்றைய இலங்கையின் போர்த்துக்கேய பகுதியாக இருந்த இது, 1505 - 1658 காலப் பகுதி இலங்கை வரலாற்றை பிரதிநிதித்துவப்படுத்துகின்றது. போர்த்துக்கேயர் இலங்கையின் கோட்டை இராசதானியை எதிர்த்து, அதனுடன் உடன்படிக்கை செய்து கொண்டனர். போர்த்துக்கேய இலங்கையானது கோட்டை ஆக்கிரமிப்புடன் ஆரம்பித்து, சூழவிருந்த சிங்கள பேரரசுகளை வெற்றி கொண்டது. 1565 இல் போர்த்துக்கேய இலங்கை தலைநகர் கோட்டையிலிருந்து கொழும்புக்கு நகர்த்தப்பட்டது. போர்த்துக்கேயரின் கிறிஸ்தவ அறிமுகம் சிங்கள மக்களின் ஒவ்வாமையுடன் வளரத் தொடங்கியது. 



</doc>
<doc id="152497" url="https://ta.wikipedia.org/wiki?curid=152497" title="உலோச்சனார்">
உலோச்சனார்

உலோச்சனார் சங்க காலப் புலவர்களில் ஒருவர். சங்கநூல்களில் இவரது பாடல்கள் 35 உள்ளன. அவற்றில் புறத்திணைப் பாடல்கள் மூன்று. பிற அகத்திணைப் பாடல்கள். பாடல் தொகை வரிசையில் இவருக்கு11ஆம் இடம் 
உலோச்சனார் தன் கிணையை முழக்கிக்கொண்டு சென்றபோது இந்தச் சோழன் புலவரைத் தானே அழைத்துச் சென்று பொன்னும் மணியும் முத்தும் பரிசில்களாக வழங்கினான். பருகத் தசும்பு \சுவைநீர் நல்கினான். அதனால் புலவர் கிள்ளியை வாழ்த்தினார்.
எனப் புகழ்ந்துள்ளார்

இவர் பாடிய அகத்திணைப் பாடல்கள் 32-ல் 31 பாடல்கள் நெய்தல் திணைப் பாடல்கள். ஒன்றுமட்டும் குறிஞ்சித்திணை. அவற்றில் கூறப்படும் செய்திகளில் சில



</doc>
<doc id="152499" url="https://ta.wikipedia.org/wiki?curid=152499" title="சிவதாணு பிள்ளை">
சிவதாணு பிள்ளை

சிவதாணு பிள்ளை (பிறப்பு:15 ஜூலை 1947) தமிழ் நாட்டின் நாகர்கோவிலில் பிறந்த ஒரு விஞ்ஞானி ஆவார். இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பின் பணிபுரியும் இவர் ரஷ்ய-இந்திய கூட்டு நிறுவனமான "பிரமோஸ் ஏரோஸ்பேஸ்" நிறுவனத்தின் தலைவர் ஆவார். இவரது தந்தை ஆபத்து காத்தான் ஒரு ஆயுர்வேத மருத்துர். டி.வி.டி. பள்ளியில் பள்ளிப்படிப்பும், 1969 ஆம் ஆண்டு அப்போதைய சென்னை பல்கலைக்கழகத்தில் பொறியியல் படிப்பும் (BE - Electrical Engineering) முடித்தார். 1991 ஆம் ஆண்டில் ஹார்வர்டு வணிகப் பள்ளியில் மேற்படிப்பு (Advanced Management Program) படித்தார்.

பொறியியல் படிப்பு படிக்கும் காலத்தில் சி.வி. ராமன், விக்ரம் சாராபாய் போன்றோரால் பாராட்டப் பெற்றவர். பின்னாளில் அப்துல் கலாமுடன் இஸ்ரோவில் பணியாற்றும் வாய்ப்புப் பெற்றவர்.

இந்திய ரஷ்ய கூட்டு முயற்சியால் உருவான பிரமோஸ் ஏவுகணை திட்டத்தில் பங்களித்துள்ளர். பிரமோஸ் ஏவுகணை ஒலியை விட ஐந்து மடங்கு வேகமாக செல்லக்கூடியது.


</doc>
<doc id="152505" url="https://ta.wikipedia.org/wiki?curid=152505" title="அணிச்சல்">
அணிச்சல்

அணிச்சல் ("cake") எனப்படுவது திருமண விழா, பிறந்த நாள் விழா போன்ற திருநாட்களைக் கொண்டாடுவதற்குச் செய்யப்படும் சிற்றுண்டி வகையினைச்சேர்ந்த உணவுப் பண்டமாகும். அணிச்சல் நிறைய வகைகளாகக் காணப்படுகின்றன. ஆயினும் அணிச்சல் மாவு, சர்க்கரை, முட்டை மற்றும் வெண்ணெய் போன்ற பொருட்களின் கலவையில் செய்யப்படுகிறது.


</doc>
<doc id="152511" url="https://ta.wikipedia.org/wiki?curid=152511" title="விளாதிமிர் ஆர்னோல்டு">
விளாதிமிர் ஆர்னோல்டு

விளாடிமர் இகோரெவிசு ஆர்னோல்ட் (Vladimir Igorevich Arnold 12 ஜூன் 1937 – 3 ஜூன் 2010) உருசிய கணிதவியலாளராவர். மாசுகோ மாநில பல்கலைக்கழக மாணவராக இருந்த போதே கணித கோட்பாடுகளை நிறுவிக் காட்டினார். படிப்பை முடித்துக் கொண்டபின் பேராசிரியராகப் பணியில் சேர்ந்தார். இவர் நகைச்சுவையாகப் பேசுவதிலும் வல்லவர். இவர் இறந்த பொழுது உருசிய அதிபர் கூறியது : 
ஆர்னோல்டு இறந்தது ஒரு துக்க செய்தியாகும். இவரால் கணிதத் துறை முன்னேறியுள்ளது. நமது நாட்டிற்கே பெருமை சேர்த்த இவரை, இவரது சாதனையை அறிந்த ஒவ்வொருவர் நினைவிலும் வாழ்ந்து கொண்டே இருப்பார். 

இவர் பல விருதுகளால் கவுரவிக்கப்பட்டுள்ளார்.1982ஆம் ஆண்டு இவருக்கு உலூயிசு நைரன்பர்கு என்பவருடன் சேர்த்து இவர்கள் நேரிலா வகைக்கெழுச் சமன்பாடுகளின் கோட்பாட்டுக்கு ஆற்றிய பங்களிப்புகளுக்காக கிராஃபோர்டு பரிசு வழங்கப்பட்டது.
1981 இல் இவர் பெயர் புதிதாகக் கண்டுபிடிக்கப்பட்ட சிறுகோளுக்கு (10031 Vladarnolda) இடப்பட்டுள்ளது.


</doc>
<doc id="152513" url="https://ta.wikipedia.org/wiki?curid=152513" title="இராபர்ட் புருசு ஃபூட்">
இராபர்ட் புருசு ஃபூட்

இராபர்ட் புருசு ஃபூட் ("Robert Bruce Foote", செப்டம்பர் 22, 1834 - டிசம்பர் 29, 1912) என்பவர் பிரித்தானிய நிலவியல் வல்லுனரும், தொல்பொருள் ஆய்வாளரும் ஆவார். "வரலாற்றுக்கு முற்பட்ட இந்தியா" பற்றிய ஆய்வுகளின் தந்தை எனப் போற்றப்படுகிறார். இந்தியாவில், தமிழ்நாட்டில் இந்திய நிலப்பொதியியல் மதிப்பீட்டுக்காகப் பல கற்காலத் தொல்லியல் ஆய்வுகளைச் செய்தவர்.

1863 ஆம் ஆண்டில் இவரது தொல்லியல் ஆய்வுகள் ஆரம்பமாயின, முதன் முதலாக பழைய கற்காலத்தைச் சேர்ந்த கற்கோடாரி ஒன்றை தமிழ்நாட்டில் சென்னைக்கருகில் பல்லாவரம் பகுதியில் கண்டுபிடித்தார். இக்கண்டுபிடிப்பின் பின்னர், இவர் வில்லியம் கிங் என்பவருடன் இணைந்து, தென்னிந்திய, மற்றும் மேற்கிந்தியாவில் இவ்வாறான பல பொருள்களைக் கண்டுபிடித்தார். 1884 ஆம் ஆண்டில் 3.5 கிமீ நீள பெலும் குகையைக் கண்டுபிடித்தார். இது இந்தியத் துணைக்கண்டத்தில் உள்ள இரண்டாவது நீளமான குகை ஆகும். ஃபூட் தனது 24வது அகவை தொடக்கம் மொத்தம் 33 ஆண்டுகள் நிலவியல் ஆய்வுகளை நடத்தினார்.

இராபர் ஃபூட் தனது இந்தியப் பங்களிப்புகளை நினைவுக் குறிப்புகளாக எழுதி 12 பாகங்களாக வெளியிட்டார். இந்திய நிலவியல் ஆய்வுக் கழகம் "Geological Features of the South Mahratta Country and Adjacent Districts" (மகாராட்டிரம், கருநாடகம், ஆந்திரப்பிரதேச மாநிலங்கள்) என்ற தலைப்பில் 1876 ஆம் ஆண்டில் வெளியிட்டது.



</doc>
<doc id="152515" url="https://ta.wikipedia.org/wiki?curid=152515" title="செய்மதி இடஞ்சுட்டல்">
செய்மதி இடஞ்சுட்டல்

செய்மதி இடஞ்சுட்டல் (Satellite navigation) என்பது புவியத் துழாவுகையுடைய தானியக்க புவி-வெளி இடமாக்கலைத் தரும் செய்மதிகளின் ஓர் அமைப்பு ஆகும். இது சிறிய மின்னணு அலைவாங்கிகளினால் அதன் (நிலநிரைக்கோடு, நிலநேர்க்கோடு, மற்றும் நிலக்குற்றுக்கோடு) இருப்பிடத்தைத் தீர்மானித்து, செய்மதியிலிருந்து வானொலி அலைகள் மூலம் சில மீட்டர்களுக்கு நேரச் செய்கணங்களை (time signals) பயன்படுத்திப் பார்வைக்கோட்டினூடாக (line-of-sight) செலுத்துகிறது. அலைவாங்கிகள், அறிவியல் சோதனைக்களுக்கு மேற்கோளிடப் பயன்பெறும் துல்லிய நேரத்தையும், இருப்பிடத்தையும் கணக்கிடுகிறது. புவியத் துழாவுகையுடைய செய்மதி நாவாயோட்டத்தைப் புவி இடஞ்சுட்டல் செய்மதிக் கட்டகம் அல்லது புஇசெக என தீர்மச்சொல்லாக்கப்பட்டுள்ளது.


</doc>
<doc id="152516" url="https://ta.wikipedia.org/wiki?curid=152516" title="கோட்டை (சதுரங்கக் காய்)">
கோட்டை (சதுரங்கக் காய்)

கோட்டை அல்லது யானை ("Rook", பாரசீகம்: "رخ", வடமொழி: "रथ") என்பது சதுரங்கத்தில் ஒரு காய் ஆகும். சதுரங்கத்தின் ஆரம்பத்தில் போட்டியாளர்கள் இருவரும் இரண்டு கோட்டைகள் வீதம் கொண்டிருப்பர்.

இந்தக் காய் ஆங்கிலத்தில் "Rook, Castle, Tower, Marquess, Rector, Comes" ஆகிய பெயர்களில் அழைக்கப்படுகின்றது.

சதுரங்க விளையாட்டின் ஆரம்பத்தில் "a1, h1" ஆகிய கட்டங்களில் வெள்ளைக் கோட்டைகளும் "a8, h8" ஆகிய கட்டங்களில் கறுப்புக் கோட்டைகளும் வைக்கப்பட்டிருக்கும். கோட்டையானது கிடையாகவோ செங்குத்தாகவோ கைப்பற்றப்படாத கட்டங்களினூடாக சதுரங்கப் பலகையின் எல்லையினுள் எவ்வளவு கட்டங்களிற்கும் செல்ல முடியும். கோட்டையானது எதிரியின் காய் நிலை பெற்றுள்ள கட்டத்திற்குச் செல்வதனூடாக எதிரியின் காயைக் கைப்பற்றிக் கொள்ளும். கோட்டையானது அரசனுடன் இணைந்து கோட்டை கட்டுதல் என்னும் சிறப்பு நகர்வையும் மேற்கொள்ளும்.

பொதுவாக, கோட்டைகள் குதிரைகளையும் அமைச்சர்களையும் விடப் பெறுமதி வாய்ந்தவை. இரண்டு கோட்டைகள் ஓர் அரசியை விடச் சிறிதளவு பெறுமதி வாய்ந்தவையாகக் கருதப்படும். கோட்டைகளும் அரசிகளும் பெருங்காய்களென்றும் அமைச்சர்களும் குதிரைகளும் சிறு காய்களென்றும் அழைக்கப்படும்.

ஒருங்குறியில் கோட்டைக்கு இரண்டு குறியீடுகள் உள்ளன.

♖ "U+2656"-வெள்ளைக் கோட்டை

♜ "U+265C"-கறுப்புக் கோட்டை



</doc>
<doc id="152519" url="https://ta.wikipedia.org/wiki?curid=152519" title="கிள்ளான்">
கிள்ளான்

கிள்ளான் (முன்பு கெலாங்) (; Jawi: كلاڠ; Chinese: 巴生, மலேசியாவின் சிலாங்கூர் மாநிலத்தின் ஒரு மாவட்டம் ஆகும். கோலாலம்பூரும் ஷா ஆலாமும் சிலாங்கூரின் தலைநகரம் ஆகும் முன்னர் கிள்ளான் சிலாங்கூரின் தலைநகரமாகத் திகழ்ந்துள்ளது. கிள்ளான் மாவட்டம் கோலாலம்பூரில் இருந்து 32 கி.மீ மேற்கில் அமைந்துள்ளது.


கிள்ளானில் எழில்மிகு இடங்கள் என்றால் “அலாம் ஷா” மாளிகை, “சுல்தான் சுலைமான்” மசூதி, “லிட்டில் இந்தியா (ஜாலான் தெங்கு சாலை), கேரித் தீவு மற்றும் ஸ்ரீ சுந்தராஜா பெருமாள் ஆலயம் போன்றவை உள்ளன.



</doc>
<doc id="152523" url="https://ta.wikipedia.org/wiki?curid=152523" title="உயிரியல் முறைகேடு">
உயிரியல் முறைகேடு

உயிரியல் முறைகேடு (Bio-piracy) என்பது சுதேச மக்களால் ஆக்கப்பட்ட உள்நாட்டு அறிவு மற்றும் புலமை என்பன அவர்களின் அனுமதியின்றியும் அதற்கான சரியான இழப்பீடு மற்றும் அவர்களுக்குரியதென்ற அங்கீகாரம் என்பன வழங்கப்படாமலும் இலாப நோக்கிலான வர்த்தக நடவடிக்கைகளுக்காக மற்றவர்களால் உபயோகப்படுத்தப்படுதல் ஆகும். எடுத்துக்காட்டாக உயிரியல் ஆக்குனர்கள் சுதேச அறிவின் அடிப்படையில் பெற்ற அறிவினைக் கொண்டு ஆக்கிய மருத்துவ தாவரம் ஒன்று பின்னாளில் மருந்து கம்பனி ஒன்றினால் அதனை முதலில் வெளியிட்ட சுதேச மக்கள் பற்றிய எந்தவொரு வெளிப்படுத்தலும் இன்றி தமது சொந்த ஆக்கமாக சொத்துரிமைப் படுத்தப்பட்டுவிடுகின்றது.


</doc>
<doc id="152525" url="https://ta.wikipedia.org/wiki?curid=152525" title="செம்புற்று">
செம்புற்று

செம்புற்று ("Garden strawberry", "strawberry") எனப்படுவது ஒருவகைச் சாறு நிறைந்த சிவப்பு நிற பழவகை தரும் செடி ஆகும். இதன் சுவை குளிர்களிக் கலவை (Icecream flavour), அணிச்சல் கலவை (Cake flavour) மற்றும் மிட்டாய்க் கலவை (chocalate flavour) மூலம் அதிகம் அறியப்படுகிறது. இதன் கவர்ச்சியான அடர்சிகப்பு நிறம் மூலம் மானிடர்களால் விரும்பி உண்ணத்தக்க பழமாகவும் உள்ளது.



</doc>
<doc id="152528" url="https://ta.wikipedia.org/wiki?curid=152528" title="கலம்காரி கலை">
கலம்காரி கலை

கலம்காரி கலை () () என்பது ஆந்திராவின் பழமையான கலையாகும். இக்கலை வடிவம் கையால் வரைந்தோ அல்லது அச்சுப் பதித்தோ தயாரிக்கப்படும் பருத்தி காடா துணி ஆகும். கலம்காரி என்பதன் பொருள் என்ன? பாரசீக மொழியில் "கலம்" என்றால் பேனா என்று பொருள். "காரி" என்பது கலைவடிவம் என்று பொருள்படும். கலம்காரி என்பது பேனாவால் செய்யப்படும் வேலைப்பாடு ஆகும். இந்த ஒவியங்கள் பெரும்பாலும் காளஹஸ்தி பகுதியில் உள்ள கோயில்களின் திரைச்சீலைகள், சுவரில் மாட்டும் ஓவியங்கள், தேரில் கட்டும் வண்ண வண்ணத் திரைச்சீலைகள் போன்றவற்றில் காண இயலும். போச்சம்பள்ளி துணி வகைகளிலும் காண முடியும்.
முகலாயர்கள் மற்றும் கோல்கொண்டா சுல்த்தான்களின் ஆதரவு பெற்ற இக்கலை தொடங்கி வளர்ந்தது ஆந்திரபிரதேச மாநிலம், கிருஷ்ணா மாவட்டம், மசூலிப்பட்டினம் நகர் அருகே அமைந்துள்ள "பெத்தனா" என்னுமிடத்தில்.

இந்திய கலம்காரி கலையில் இரண்டு பாணிகள் உள்ளன. முதலாவது ஸ்ரீ காளஹஸ்த்தி பாணி மற்றொன்று மசூலிப்பட்டிணம் பாணி. முழுவதும் கைவேலைப்பாடுகளால் தயாராகும் ஸ்ரீ காளஹஸ்த்தி கலம்காரியில் பேனாவைப் பயன்படுத்திக் கையால் வரைந்து பின் வண்ணம் அடிக்கப்படுகிறது. இந்த கலம்காரி பாணி இந்துக் கோவில்களின் ஆதரவுடன் வளர்ந்தது. எனவே இதற்கு இந்து மத அடையாளம் உண்டு. எடுத்துக்காட்டாக கோவில்களில் பயன்படும் அழகிய திரைச்சீலைகள், சுவரில் தொங்கும் ஓவியங்கள், தேரில் இடம்பெறும் வண்ண வண்ணத் திரைச்சீலைகள் போன்றவை இராமாயணம், மகாபாரதம் மற்றும் புராணங்களிலிருந்து எடுக்கப்பட்டக் காட்சிகளுடனும் கடவுளர் உருவங்களுடனும் கலம்காரி வேலைப்பாட்டுடன் அமைந்துள்ளன. ஸ்ரீ காளஹஸ்த்தி கலம்காரி கலை இந்த அளவிற்கு வளர்ந்து புகழடைந்ததற்கு அகில இந்திய கைவினைக் கழகத்தின் தலைவி "திருமதி.கமலாதேவி சட்டோபாத்யாயா" அவர்களே முழுமுதற்காரணம் ஆவார். இயற்கைச் சாயங்களை மட்டுமே பயன்படுத்தும் கலம்காரி கலையில் கடினமான பதினேழு படிகள் உள்ளன.

மும்பையில் உள்ள "ஜே.ஜே.கலைப் பள்ளி" (J. J. School of Art, Mumbai) கலம்காரி கலையால் பெரிதும் பயனடைந்துள்ளது. இந்நிறுவனம் பட்டுத்துணிகளில் இக்கலையை முயன்று வருகிறது. (எடுத்துக் காட்டு முடிச்சிட்டு சாயமிடும் (tie and dye textiles) ஆந்திரப் பிரதேசம், போச்சம்பள்ளி துணி வகைகள்).

கலம்காரி கலை மிகவும் பழமை வாய்ந்தது. இடைப்பட்ட காலத்தில் இக்கலை பெற்ற வளர்ச்சி வசதி படைத்த கோல்கொண்டா சுல்தானகம் மற்றும் ஐதராபாத் மன்னர்கள் ஆகியோரைச் சுற்றியே அமைந்திருந்தது. ஆந்திரபிரதேசத்தில் பல குடும்பங்கள் இக்கலையைத் தொழிலாகவும் வருவாயீட்டும் வழியாகவும் ஆக்கிக்கொண்டனர்.

கலம்காரி என்பது பேனாவைப் பயன்படுத்தித் துணியில் அழகுபடுத்தும் பழங்காலக் கலை. அழகிய வேலைப்பாடு மிகுந்த மாதிரியுருக் கோலங்களைத் (patterns) தாவரச் சாயங்கள் மூலம் வரையப்பட்ட அல்லது அச்சிடப்பட்டத் துணி வகையைக் குறிப்பதற்கு இந்தக் கலம்காரி என்ற சொல் முக்கியமாகப் பயன்படுத்தப்பட்டது. இவ்வகையான துணிகள் தற்போது இந்தியாவில் பல பகுதிகளிலும் தயாராகின்றன. எனினும் தென்மாவட்டங்களில் தான் இன்னமும் பழங்காலக் கலைமுறைப்படி தயாரிக்கப்படுவதால் கலம்காரி என்றால் அது தென்மாவட்டங்களில் தயாராகும் துணிகளையே குறிக்கிறது. பேனாவால் பல கோலங்கள் வரையும் கலை ஆந்திரபிரதேசத்தில் தான் தொழிலாக வளர்ந்து வருகிறது. அச்சிடப்பட்டத் துணிகளிலும் கூட நுண்ணிய மாதிரியுரு கோலங்கள் மற்றும் கண்கவர் வண்ணக்கலவைகள் எல்லாம் பேனாவினாலேயே வரையப்படுகின்றன. ஆந்திரபிரதேசத்தில் கடற்கரை ஆந்திரா மற்றும் கோல்கொண்டா பகுதிகளில் பணிபுரியும் கலம்காரி கலைஞர்களை ஆதரித்த முகலாயர்கள் ஒரு குறிப்பிட்ட பெயரில் இந்த துணிகளுக்குப் பெயரிட விரும்பினர். இவர்கள் இந்த வகை துணிகளுக்குச் சூட்டிய பெயர் கலம்கார் (Qua-lamkars) என்பதாகும். 

பழங்காலத்தில் பாடகர்கள், இசைக் கலைஞர்கள் மற்றும் ஓவியர்கள் ஒரு குழுவாக இணைந்து கிராமம் கிராமமாகச் சென்று, மக்களிடம் இந்து சமய புராணக் கதைகளைச் சொல்லுவது வழக்கம். நாளடைவில் இந்தக் கதைகளைச் பெரிய ஓவியச்சீலைகளைகளில் (large bolts of canvas) சாயங்களைப் பயன்படுத்திக் காட்சிகளாக வரைந்து அவற்றின் உதவியோடு கதை சொல்லத் தொடங்கினர். இவ்வாறுதான் முதல் கலம்காரி ஓவியம் தோன்றியது. இந்துக் கோவில்களில் பெரிய ஓவியச்சீலைகளில் புராணக் கதைகள் கலம்காரி ஓவியங்களாக வரையப்பட்டுள்ளதைப் போன்றே வண்ணக் கண்ணாடிகளில் வரையப்பட்ட ஓவியங்கள் கிறித்துவ தேவலாயங்களிலும் அழகுற அமைக்கப்பட்டுள்ளன.

இடைப்பட்ட நாட்களில் சற்றே தளர்ச்சியுற்றாலும் இந்தியாவிலும் அயல்நாடுகளிலும் இக்கலை மீண்டும் எழுச்சி பெற்றுள்ளது.கடந்த 18ஆம் நூற்றாண்டிலிருந்தே ஆங்கிலேயர்கள் இவ்வாறு அலங்காரப் படுத்தப்பட்ட துணிவகைகளில் ஆர்வம் கொண்டிருந்தனர்.

முரடான பருத்திக் காடாத் துணியானது குங்கிலியம் (பிசின்) மற்றும் பசும்பாலில் ஒரு மணி நேரம் மூழ்கியிருக்கும்படி வைக்கப்படுகிறது. இதனால் துணிக்குப் பளபளப்பும், வழவழப்பும் கிடைக்கின்றன. பின்பு நொதிக்க வைக்கப்பட்ட வெல்லம் மற்றும் நீர் கலந்த கலவையில் கூரான மூங்கில் குச்சி நனைக்கப்பட்டு துணியில் வடிவ விளிம்பு வரைவு கோடுகளாலான (contour) ஓவியம் வரையப்படுகிறது. பின்பு அக்கோட்டிலேயே தாவரச் சாயம் பயன்படுத்தி ஓவியம் வரையப்படுகிறது. இவ்வாறு ஒவ்வொரு வண்ணமாகத் தனித்தனியே வரையப்படுகிறது. இறுதியாகக் கலம்காரி துணி நீரில் அலசப்படுகிறது. ஒரு துணி மீண்டும் மீண்டும் குறைந்தது 20 முறைகளாவது இவ்வாறு அலசப்பட வேண்டியிருக்கும். வேண்டிய நுணுக்கங்களைப் (effects) பெற பசுஞ்சாணம், விதைகள், செடிகள், நசுக்கிய மலர்கள் எல்லாம் பயன்படுத்தப்படுகிறது

குங்கிலியத்துக்குப் பதிலாக கடுக்காயைப் பயன்படுத்தலாம். ஆனால் கடுக்காயிலுள்ள அதிக அளவு பதத்துவர் (tannin) காரணமாக கடுக்காயுடன் பசும்பாலுக்குப் பதில் எருமைப்பால் கலந்த கலவையில் காடாத்துணி ஊறவைக்கப்படுகிறது.



</doc>
<doc id="152532" url="https://ta.wikipedia.org/wiki?curid=152532" title="ஒருங்குறியில் சதுரங்க காய்கள்">
ஒருங்குறியில் சதுரங்க காய்கள்

ஒருங்குறியில் சதுரங்க காய்கள் அங்கமாக உள்ளன. சதுரங்கக் காய்களை குறிக்க படிமங்களைப் பயன்படுத்துவதற்கு மாற்றாக ஒருங்குறி வரியுருத் தொகுதியிலேயே அவை இடம் பெற்றுள்ளன. இதனால்:


இவற்றைக் கணித்திரையில் காட்டவும் அச்சிடவும் நல்ல ஒருங்குறி ஆதரவளிக்கும் எழுத்துருக்களைக் கொண்டிருக்க வேண்டும்.

சதுரங்க காய்கள் ஒருங்குறியின் இதர குறியீடுகள் தொகுதியில் உள்ளன. 


</doc>
<doc id="152545" url="https://ta.wikipedia.org/wiki?curid=152545" title="ஔவையார் (சங்ககாலப் புலவர்)">
ஔவையார் (சங்ககாலப் புலவர்)

காலந்தோறும் வாழ்ந்த ஔவையார் என்னும் புலவர்களில் இந்த ஔவையார் சங்ககாலப் புலவர். எட்டுத்தொகையில் உள்ள புறநானூறு, அகநானூறு, நற்றிணை, குறுந்தொகை ஆகிய நான்கு நூல்களில் இவரது பாடல்கள் 59 உள்ளன. அவற்றில் புறத்திணைப் பாடல்கள் 33. ஏனைய 26 அகத்திணைப் பாடல்கள். 

அதிக பாடல்களைப் பாடிய புலவர் வரிசையில் இவர் 9 ஆம் நிலையில் உள்ளார். ஐங்குறுநூறு தொகுப்பில் 100 பாடல்கள் பாடிய புலவர்களை விட்டுவிட்டுப் பார்த்தால், சங்கநூல்களில் அதிக பாடல்கள் பாடிய புலவர்கள் வரிசையில் இவர் கபிலர், பரணர் ஆகியோருக்கு அடுத்த நிலையில் உள்ளார். இவருக்கு அடுத்த நிலையில் உள்ள நல்லந்துவனார் 40 பாடல் பாடியவராகக் காணப்படுகிறார். 
பலரது உள்ளப் பதிவில் இருக்கும் கிழவிப் பருவம் சங்ககால ஔவைக்கு இல்லை. அதியமான் தன்னை அழைத்ததாக இவரது பாடலில் உள்ள தொடர் இவரது இளமை எழிலைக் காட்டுகிறது. ஔவை ஒரு விறலி. மடப்பத்தன்மை பொருந்திய மடவரல். மை தீட்டிய கண்களும், வாட்டமான நெற்றியும் கொண்டவள். எடுப்பான இடுப்பில் அழகிய அணிகலன்களை அணிந்திருந்தாள். 

ஔவையார் அதியமான் போன்றோரைப் பாடியது மட்டுமன்றி, அவரது காலத்தில் அல்லது அவரது காலத்திக்கு முன் வாழ்ந்த இரண்டு புலவர்களைத் தம் பாடல்களில் குறிப்பிட்டுள்ளார்.

வேந்தர்
வள்ளல்கள்
பிறர்

அதியமானை ஔவையார் பலவாறாகப் போற்றிப் புகழ்ந்துள்ளார்.
பண்புகள்

வழமை

அரிய தொடர்கள்

பண்பு
உவமை

வரலாறு

நயம்பட உரைத்தல்



</doc>
<doc id="152548" url="https://ta.wikipedia.org/wiki?curid=152548" title="பிரெஞ்சுப் புரட்சிப் போர்கள்">
பிரெஞ்சுப் புரட்சிப் போர்கள்

பிரெஞ்சுப் புரட்சிப் போர்கள் ("French Revolutionary Wars") என்பன 1792 முதல் 1802 வரை பிரெஞ்சுப் புரட்சியாளர் அரசுக்கும் பல ஐரோப்பிய நாடுகளுக்கும் இடையே நடந்த தொடர் போர்களைக் குறிப்பதாகும். பிரெஞ்சுப் புரட்சியின் உணர்ச்சி வேகத்திற்கும் படைத்துறை புதுமைகளுக்கும் இச்சண்டைகள் சான்று பகர்ந்தன. பிரெஞ்சுப் புரட்சிகர படைகள் பல எதிர் கூட்டணிகளை வெற்றி கண்டதோடு பிரெஞ்சு ஆளுமையை தாழ் நாடுகள், இத்தாலி மற்றும் ரைன்லாந்து பகுதிகளுக்கு விரிவாக்கினர். பெரும்பாலான மக்கள் கூட்டமாக இணைந்த ("லெவீ ஆன் மாஸ்" என பிரான்சியத்தில் குறிப்பிடப்படும்) இந்தப் போர்களில் பல்லாயிரக் கணக்கான படைவீரர்கள் பங்கேற்றனர்.

பிரெஞ்சுப் புரட்சிப் போர்கள் வழமையாக இரண்டு காலகட்டங்களாக, முதல் கூட்டணி (1792–1797) மற்றும் இரண்டாம் கூட்டணி (1798–1801), பிரிக்கப்படுகிறது. இந்த இரு காலகட்டங்களிலும் பிரான்சு பெரிய பிரித்தானியாவுடன் தொடர்ந்து 1793 முதல் 1802 வரை போரிட்ட வண்ணம் இருந்தது. 1802இல் அமீயன்சு உடன்பாட்டிற்குப் பிறகு அமைதி திரும்பியது. இருப்பினும் விரைவாகவே நெப்போலியப் போர்கள் துவங்கின. பொதுவாக அமீயன்சு உடன்பாடு பிரெஞ்சுப் புரட்சிப் போர்களின் முடிவைக் குறிப்பதாக கருதப்பட்டாலும் 1802க்கு முன்னரும் பின்னரும் நடந்த நிகழ்வுகள் நெப்போலியப் போர்களுக்கு காரணமாக அமைந்திருந்தன.

1792 - 1797 காலகட்டத்தில் முடியாட்சியை ஒழித்த புரட்சிகர பிரான்சை கட்டுப்படுத்த ஐரோப்பாவின் மற்ற பல முடியாட்சிகள் ஒன்றிணைந்து நடத்திய முதல் முயற்சியே முதல் கூட்டணிப் போர் என அழைக்கப்படுகிறது. 1792ஆம் ஆண்டில் ஏப்ரல் 20இல் ஆத்திரியாவின் அப்சுபர்க் முடியாட்சியுடன் பிரான்சு போரிடுவதாக அறிவித்தது. சில வாரங்களிலேயே பிரசிய இராச்சியம் ஆத்திரியர்களின் பக்கம் சேர்ந்தது. இந்த இரு நாடுகளும் பிரான்சின் நிலம்,கடல் பகுதிகளை ஆக்கிரமித்தன; பெரிய பிரித்தானிய இராச்சியம் பிரான்சின் மாநிலங்களில் எழுந்த எதிர்ப்புகளுகு துணை புரிந்தது. மேலும் டூலோன் நகரை சிறை பிடித்தது. பிரான்சு 1793இல் நீர்வென்டன் சமரிலும் வென்டீ உள்நாட்டுக் கலகத்திலும் தோல்வியுற்றது. இதனால் பொங்கி எழுந்த பிரான்சு ஏப்ரல் 6, 1793இல் பொதுப் பாதுகாப்பு குழு ஏற்படுத்தியதுடன் "லெவி ஆன் மாஸ்" என அறியப்பட்ட பேரெழுச்சி மூலம் 18 வயது முதல் 25 வரை இருந்த அனைத்து இளைஞர்களையும் படைவீரர்களாக சேர்த்துக் கொண்டது. இந்த இளைஞர் படை எதிர் தாக்குதல்கள் நடத்தி ஆக்கிரமித்தவர்களை வெளியேற்றியதுடன் இல்லாது பிரான்சின் எல்லை கடந்தும் நிலப்பகுதிகளை வென்றனர். மே 1795இல் பேத்தாவியக் குடியரசை தங்களது வெளிமாநிலமாக நிறுவினர். முதல் பேசல் உடன்பாட்டின்படி பிரசிய ரைன்லாந்து பகுதியை கைப்பற்றினர். கேம்போ ஃபோர்மினோ உடன்பாட்டின்படி புனித உரோமன் பேரரசு ஆத்திரிய நெதர்லாந்துப் பகுதியை விட்டுக் கொடுத்தது. வடக்கு இத்தாலியில் பல பிரான்சிய வெளிமாநிலக் குடியரசுகள் நிறுவப்பட்டன. எசுப்பானியா பிரான்சுடன் தனி அமைதி உடன்பாடு (இரண்டாம் பேசல் உடன்பாடு) கண்டது. 1795இல் பிரெஞ்சு டைரெக்டரி செருமனியின் பகுதிகளையும் வடக்கு இத்தாலியையும் கைப்பற்றத் திட்டமிட்டுச் செயலாற்றியது.

ஆல்ப்சு மலைகளின் வடக்கே ஆத்திரியாவின் ஆர்ச்டியூக் சார்லசு 1796இல் சிவற்றை மீட்டபோதும் நெப்போலியன் பொனபார்ட் சார்டீனியா மீதும் இத்தாலியின் போ ஆற்றுப் பள்ளத்தாக்கில் ஆத்திரியா மீதும் வெற்றி கண்டார். இவற்றைத் தொடர்ந்து லோபென் அமைதி உடன்பாடும் கேம்போ ஃபோர்மியோ உடன்பாடும் (அக்டோபர் 1797) ஏற்பட்டன.

இவ்வாறு பிரான்சிற்கு எதிரான முதல் கூட்டணியில் பிரித்தானியாவைத் தவிர பிற நாடுகள் தோல்வியைத் தழுவின.



</doc>
<doc id="152550" url="https://ta.wikipedia.org/wiki?curid=152550" title="முதல் பிரெஞ்சுக் குடியரசு">
முதல் பிரெஞ்சுக் குடியரசு

முதலாம் பிரெஞ்சுக் குடியரசு ("French First Republic") செப்டம்பர் 22, 1792இல் புதியதாக அமைக்கப்பட்ட தேசிய பேரவை மூலம் உருவானது. இந்தக் குடியரசு 1804ஆம் ஆண்டு நெப்போலியன் பொனபார்ட் அமைத்த முதலாம் பிரெஞ்சுப் பேரரசு உருவானதைத் தொடர்ந்து முடிவுக்கு வந்தது. இந்தக் காலக்கட்டதில் முடியாட்சி கவிழ்ந்தது; தேசியப் பேரவை அமைக்கப்பட்டது; பயங்கரத்தின் ஆட்சி எனப்படும் கொடுங்கோல் ஆட்சி; பிரெஞ்சு டைரெக்டரி உருவாக்கம், தெர்மிடோரிய எதிர்வினை போன்ற நிகழ்வுகள் குறிப்பிடத் தக்கன.மேலும் பிரெஞ்சு கான்சுலேட் எனப்படும் பிரெஞ்சுப் பேராளரகம் மற்றும் நெப்போலியனின் அதிகார ஏற்றம் என்பனவும் முகனையான நிகழ்வுகளாகும். 


</doc>
<doc id="152560" url="https://ta.wikipedia.org/wiki?curid=152560" title="இலங்கைத் தமிழர் வரலாற்றுக் காலக்கோடு">
இலங்கைத் தமிழர் வரலாற்றுக் காலக்கோடு










குறிப்பு: "இவை முற்று முழுதாக நிரூபிக்கப்பட்ட முடிபுகள் அல்ல. இவை பற்றிய வாதங்களும் எதிர்வாதங்களும் காணப்படுகின்றன. தகவல் என்ற அடிப்படையில் அவை இங்கு தரப்பட்டுள்ளன."




</doc>
<doc id="152567" url="https://ta.wikipedia.org/wiki?curid=152567" title="ஒலிவியா ஷேக்ஸ்பியர்">
ஒலிவியா ஷேக்ஸ்பியர்

ஒலிவியா ஷேக்ஸ்பியர் 1863ம் ஆண்டு மார்ச் மாதம் 17ம் திகதி பிறந்தவர். இவர் பிரித்தானியாவின் சிறந்த நாவலாசியராகவும் நாடக ஆசிரியராகவும் சிறந்த புரவலாரகவும் பிரபல்யம் பெற்று விளங்கியவராவார். இவர் பல புத்தகங்களை வெளியிட்டுரப்பின்றார். இவர் எழுதி வெளியிட்ட புத்தகங்களில் திருமண பிரச்சினைகள் "marriage problem" சம்பந்தமாக வெளியிட்ட புத்தகங்கள் பிரபலமானவை.


</doc>
<doc id="152570" url="https://ta.wikipedia.org/wiki?curid=152570" title="நீலத் திமிங்கிலம்">
நீலத் திமிங்கிலம்

நீலத் திமிங்கலம் "(Blue whale)" என்பது கடற்பாலூட்டி வரிசையைச் சேர்ந்த உயிரினம் ஆகும். அளவு மற்றும் எடையின் படி இதுவே உலகிலுள்ள மிகப்பெரிய விலங்கு ஆகும். இது சராசரியாக 80 முதல் 100 அடி வரை நீளம் கொண்டது. இது மிகவும் பெரிய உயிரினம் என்பதால் இதன் நிறையை சரியாக கணிப்பிட இயலாது. எனினும் சாதாரணமாக 100 அடி நீளமான நீலத்திமிங்கிலத்தின் எடை 900 டன் அளவில் இருக்கும் என கணிப்பிடப்பட்டுள்ளது. இது மெலிந்த உடலமைப்பைக் கொண்டிருப்பதுடன் இதன் தலைப்பகுதி மட்டமானதாக காணப்படும். நீலத் திமிங்கிலம் ஒரு நாளைக்கு ஏறக்குறைய 3,600 கிலோ உணவை உட்கொள்கிறது. 1700களில் கடலில் சுமார் மூன்று லட்சத்து ஐம்பதாயிரம் நீலத்திமிங்கிலங்கள் இருந்தன ஆனால் தற்போது வெறும் ஐந்தாயிரம் முதல் இருபத்தைந்தாயிரம் நீலத்திமிங்கிலங்களே உள்ளதாக கணிக்கப்பட்டுள்ளது.

உலகின் எல்லாக் கடல்களிலும் இவை வசிக்கும். தனியாகவோ, சின்னக் கூட்டமாகவோ வலம் வரும். சராசரியாக 80 முதல் 90 வருடங்கள் வாழும். 25 முதல் 32 மீட்டர் நீளம் இருக்கும். இவற்றின் தோல், நீலம் கலந்த சாம்பல் நிறமாக இருக்கும்.

ஒரு தடவை ஒரு குட்டி மட்டுமே ஈனும். பிறக்கும் போதே, அந்தக் குட்டி இரண்டு டன் எடை இருக்கும். வருடா வருடம் 91 கிலோ எடை கூடிக்கொண்டே இருக்கும். இதன் குட்டி, பிறந்ததில் இருந்து முதல் ஏழு மாதங்கள் வரை நாள் ஒன்றுக்கு சுமார் 400 லிட்டர் பாலைக் குடிக்கும். 200 டன் எடை வளரும். நாள் ஒன்றுக்கு 1.5 மில்லியன் கிலோ காலரி சக்தி இதற்குத் தேவைப்படும்.

ஒரே வயது உடைய ஆண் திமிங்கிலத்தைவிட பெண் திமிங்கிலம் அதிக நீளம்கொண்டது. இதன் நுரையீரல், 5,000 லிட்டர் தண்ணீர் கொள்ளும் அளவுக்குப் பெரியது. இதயம், 600 கிலோ எடை இருக்கும். அதாவது, ஒரு சிறிய கார் அளவுக்கு இருக்கும். இதன் ரத்தக் குழாய்கள் ஒரு மனிதன் நீந்திச் செல்லும் அளவு இருக்கும். இதன் நாக்கு மட்டும் மூன்று டன் எடை இருக்கும். நீரை உறிஞ்சி, ஊதும்போது, 30 அடி தூரம் பீய்ச்சி அடிக்கும்.

'க்ரில்’ என்ற கடல்வாழ் உயிரினங்களை இவை விரும்பிச் சாப்பிடும். முதிர்ச்சி அடைந்த திமிங்கிலங்கள், நாள் ஒன்றுக்கு நான்கு முதல் எட்டு டன் க்ரில்களை உட்கொள்ளும்.
இவற்றுக்கு, இரைகளைப் பிடிக்க ஆச்சரியமான அமைப்புகள் இருக்கின்றன. கடலில் உள்ள சின்னச் சின்ன இரைகளைக்கூட இவற்றின் வாயில் இருக்கும் பலீன் என்னும் சல்லடை போன்ற அமைப்பினால் வடிகட்டிப் பிடித்துவிடும்.

இவற்றின் கொழுப்புக்காகவும் எண்ணெய்க்காகவும் மனிதர்களால் வேட்டையாடப்பட்டு வருகின்றன. ஏறத்தாழ இந்த இனமே அழியும் நிலைக்குத் தள்ளப்பட்டு இருக்கிறது. இவற்றின் பாதுகாப்புக்காக 1966-ல் 'சர்வதேசத் திமிங்கில அமைப்பு’ உருவாக்கப்பட்டது.



</doc>
<doc id="152572" url="https://ta.wikipedia.org/wiki?curid=152572" title="கருநாடக வாத்தியக் கலைஞர்களின் பட்டியல்">
கருநாடக வாத்தியக் கலைஞர்களின் பட்டியல்

தென்னிந்தியாவின் புகழ்பெற்ற கருநாடக வாத்தியக் கலைஞர்களின் பட்டியல் அவர்களின் வாத்தியக் கருவிகளுடன் இங்கு பட்டியலிடப்படுகின்றது.






ஏ. கே. சி. நடராஜன்




ஆனையம்பட்டி எஸ். கணேசன்


</doc>
<doc id="152575" url="https://ta.wikipedia.org/wiki?curid=152575" title="கோல்">
கோல்

கோல் ("Tool") என்பது ஒரு நோக்கத்தை நிறைவு செய்யப் பயன்படுத்தும் ஒரு பூத உருப்படி, குறிப்பாக அச்செயலில் அவ்வுருப்படி நுகராதிருக்கையில் எதனையும் அழைக்கலாகும். முறையற்று, சிலபொழுது இச்சொல் ஒரு குறிக்கோளிக்கான செயல்பாட்டை அல்லது செயல்முறையையும் விவரிப்பதாகவும் ஆகலாம். பல இலட்சம் ஆண்டுகளுக்கு முன்பே கோல்களை மனிதர்கள் பயன்படுத்தியுள்ளனர்; சில விலங்குகளும் எளிதான கோல்களை பயன்படுத்துகின்றன என கூறப்படுகிறது.


</doc>
<doc id="152577" url="https://ta.wikipedia.org/wiki?curid=152577" title="ரபிளீசியா ஆர்னொல்டா மலர்">
ரபிளீசியா ஆர்னொல்டா மலர்

ரபிளீசியா ஆர்னொல்டா மலர் இந்தோனேசியாவின் சுமத்திரா தீவில் உள்ளது. ரபிளீசியா ஆர்னொல்டா மலர் ஒன்றின் எடை 7 கிலோ, குறுக்களவு மூன்று அடி. மகரந்தத் தண்டுகளையும் தேன் பையையும் தாங்கும் மையப் பகுதியின் குறுக்களவு 30 செ.மீ. இந்தப் பூவின் இதழ் 60 மில்லி மீற்றர் தடிமன் கொண்டது. பூவின் நடுவே உள்ள கிண்ணம் போன்ற குழியில் 10 லீற்றர் நீரை ஊற்றி வைத்திருக்க முடியும். இந்த மலர் விரிந்து இரு நாட்களில் கருகி விடும். இது ஒட்டுண்ணி ரகத்தைச் சேர்ந்ததால் அதற்கென்று தனியாக இலை, தண்டு கிடையாது. பிற தாவரங்களில் ஒட்டிக் கொண்டு வளர்கிறது. நீரையும் பிற சத்துக்களையும் ஒட்டியிருக்கும் தாவரத்தில் இருந்து பெற்றுக் கொள்கிறது.


</doc>
<doc id="152578" url="https://ta.wikipedia.org/wiki?curid=152578" title="கருவி">
கருவி

கருவி () ("Device") என்பது பெரும்பாலும் கட்டமைப்பு கோல்; ஆனால் சில விதப்பான பொருளையும் குறிப்பது:




</doc>
<doc id="152583" url="https://ta.wikipedia.org/wiki?curid=152583" title="அகாசி கைக்ஜோ">
அகாசி கைக்ஜோ

அகாசி கைக்ஜோ பாலம் உலகின் மிக நீளமான தொங்கு பாலங்களில் ஒன்றாகும். இந்த பிரமாண்டமான பாலத்திற்கு (Pearl Bridge) பவள பாலம் என்ற மற்றய பெயரும் உண்டு. யப்பான் நாட்டின் முதன்மை நிலப்பகுதியிலுள்ள அகாசி (Akashi) பிரதேசத்தினையும் அவாஜி (Awaji) தீவினையும் இணைப்பதற்காக அகாசி நீரிணை (Akashi Strait) மேலாக இந்த பாலமானது கட்டப்பட்டுள்ளது.

பலவருட திட்டமிடலின் பின்னர் 1986 ம் மே மாதம் தொடங்கிய கட்டுமான வேலைகள் 1998 ம் ஏப்பிரல் 5 இல் முடிவுற்றது (12 வருடங்கள்). ஆரம்பத்தில் தொடர்வண்டி (Rail) பாதையும் அமைப்பதாக இருந்த போதிலும் பூர்த்தியான பாலம் கார்களுக்கான 3 வழி (போக, வர மொத்தம் 6 வழி) பாதைகளை மட்டும் கொண்டுள்ளது. கடும் சூறை காற்றிற்கும் நிலநடுக்கத்திற்கும் (அதிகம் 8.5 அதிர்வு) தாக்குப் பிடிக்கும் வண்ணமாக மிக சிறந்த கட்டுமான தொழில் நுட்பத்தினையும் கொண்டு "அகாசி கைக்ஜோ" பாலம் உருவாக்கப்பட்டுள்ளது. 1986 ம் வருடம் தொடங்கி நடைபெற்ற "அகாசி கைக்ஜோ" கட்டுமானத்தின் போது 1995 ஜனவரி 17 ம் திகதி பூமியதிர்ச்சி (7.2 அதிர்வு) தாக்கியது. பூமி அதிர்ச்சி (நிலநடுக்கம்) காரணமாக கட்டுமானத்தில் எந்த பாதிப்பும் இல்லாத போதிலும் பாலத்தின் நீளம் ஒரு மீற்றர் அளவினால் அதிகரித்து விட்டது ஆச்சரியமான விடையம். அதாவது முதன்மை தூண்களின் இடைவெளி 1990 மீற்றர் நீளத்திலிருந்து 1991 மீற்றராக அதிகரித்தது.



</doc>
<doc id="152584" url="https://ta.wikipedia.org/wiki?curid=152584" title="புறநானூறு பிற்சேர்க்கை">
புறநானூறு பிற்சேர்க்கை

புறநானூறு 400 பாடல்கள் கொண்ட தொகுப்புநூல். இதில் 267, 268 எண்ணுள்ள பாடல்கள் இல்லை. பின் வரும் பாடல் ஔவையார் பாடியது என்னும் குறிப்புடன் உள்ளது. இது ஔவையார் பாடியது என்னும் குறிப்புடன் 269ஆம் பாடலாகக் கொள்ளத்தக்க தகுதி கொண்டது. எனவே இந்தப் பாடலை அதன் பிற்சேர்க்கைப் பட்டியலில் வைக்கலாம்.
<poem>
எம்மிகழ் வோரவர் தம்மிகழ் வோரே
எம்மிக ழாதவர் தம்மிக ழாரே
தம்புகழ் இகழ்வோர் எம் புகழ் இகழ்வோர்
பாரி ஓரி நள்ளி எழினி
ஆஅய் பேகன் பெருந்தோள் மலையன் என்று
எழுவருள் ஒருவனும் அல்லை, அதனால்
நின்னை நோவது எவனோ
அட்டார்க்கு உதவாக் கட்டி போல
நீயும் உளையே நின் அன்னோர்கே
யானும் உளனே தீம்பா லோர்க்கே
குருகினும் வெளியோய் தேஎத்துப்
பருகு பாலன்ன என் சொல்லருந் தேனே. 
<poem/>
இந்தப் பாடலை புறநானூறு 268ஆம் பாடலாகச் சேர்க்கலாம் என மு. அருணாசலம் குறிப்பிடுகிறார். 
இந்தப் பாடலில் புலவர் ஒருவனைப் பழிக்கிறார். கரும்புப்பாலைக் காய்ச்சி கட்டியாச் செய்தவனுக்கு அவன் செய்த வெல்லக்கட்டி உதவாதது போலப் புலவரின் பாட்டும் அவருக்கு உதவாது போயிற்றாம். போற்றப்பட்டவன் பரிசில் தராததால் பாட்டு வீணாயிற்றாம். 

இந்தப் பாடல் ஔவையாரின் “அவலாகு ஒன்றா, மிசையாகு ஒன்றா” என்னும் பாடலில் கூறப்பட்டுள்ள கருத்து போல அமைந்துள்ளது. இதனால் இப்பாடலை ஔவையாரின் பாடலாக எண்ணிப் புறநானூறு 268 ஆம் பாடலாகச் சேர்க்கப்படலாமோ என எண்ணவேண்டியுள்ளது. 

கடையெழு வள்ளல்களைத் தொகுத்துக் கூறும் இந்தப் பாடல் பெருஞ்சித்திரனார் தொகுப்புப் போலவோ, சிறுபாணாற்றுப்படை தொகுப்புப் போலவோ இல்லாமல் வெறுமனே பெயர் தொகுப்பாக உள்ளதை எண்ணிப்பார்க்க வேண்டி உள்ளது.


</doc>
<doc id="152586" url="https://ta.wikipedia.org/wiki?curid=152586" title="எங்க வீட்டுப் பிள்ளை">
எங்க வீட்டுப் பிள்ளை

எங்க வீட்டுப் பிள்ளை 1965ஆம் ஆண்டு எம். ஜி. ஆர், நம்பியார், சரோஜா தேவி, தங்கவேலு , நாகேஷ் ஆகியோரின் நடிப்பில் வெளியான தமிழ்த் திரைப்படம். இதனை இயக்கியவர் தபி சாணக்யா. தயாரித்தவர் பி. நாகிரெட்டி, விஜயா புரொடக்சன்ஸ், சக்கரபாணி. எம்.ஜி.ஆர் இரட்டை வேடங்களில் நடித்திருந்தார். இது பெரும் வெற்றி பெற்றது.

ரத்னா, எஸ். வி. ரங்காராவ், மாதவி, பண்டரி பாய், எல். விஜயலக்சுமி ஆகியோரும் நடித்திருந்தனர். விஸ்வநாதன், ராமமூர்த்தி இசையமைத்திருந்தனர். ஆலங்குடி சோமு பாடலாசிரியராக இருந்தார். 

இந்தத் திரைப்படத்திற்கு வசனம் எழுதியவர், 'சக்தி' டி. கே. கிருஷ்ணசுவாமி ஆவார்.




</doc>
<doc id="152589" url="https://ta.wikipedia.org/wiki?curid=152589" title="தயானந்த ஆங்கிலோ - வேதப் பொதுப் பள்ளி">
தயானந்த ஆங்கிலோ - வேதப் பொதுப் பள்ளி

தயானந்த ஆங்கிலோ-வேத பொது பள்ளி ("Dayanand Anglo-Vedic Public School") அல்லது டிஏவி பொது பள்ளி ("D.A.V Public School") என்பது மினு அகர்வால் என்பவரால் 1996 ஆம் ஆண்டில் சென்னை, வேளச்சேரியில் நிறுவப்பட்ட ஒரு பள்ளியாகும். இது நடுவண் இடைநிலைக் கல்வி வாரியப் பாடத்திட்டங்களைக் கொண்டு நடைபெறும் ஆங்கில வழிக் கல்விப் பள்ளிகளில் ஒன்றாகும். இப்பள்ளியில் சுமார் 2600 மாணவர்கள் கல்வி கற்று வருகின்றனர். இங்கு 120 ஆசிரியர்கள் மற்றும் ஆசிரியர் அல்லாத பிற பணியாளர்கள் பணியாற்றி வருகின்றனர்.



</doc>
<doc id="152591" url="https://ta.wikipedia.org/wiki?curid=152591" title="மீடியாவிக்கி">
மீடியாவிக்கி

மீடியாவிக்கி மென்பொருளானது GNU அனுமதிமூலம விநியோகிக்கப் படுகின்றது. இது PHP மொழியில் உருவாக்கப் பட்டுள்ளது அத்துடன் இதற்கு MySQL தகவற் தளமும் (இதில் PostGre SQL இலுக்கு சுமாரான ஆதரவுண்டு) தேவைப்படுகின்றது. சரித்திரரீதியா இலவசக் கலைக்களஞ்சியமான விக்கிப்பீடியாவின் தேவைகளைகளை நிறைவேற்றவே இம்மென்பொருளானது விருத்தி செய்யப் பட்டது. இன்று இது விக்கி சார் தேவைகளுக்கான ஓர் மிகப் பிரபலமான மென்பொருளாக வளர்ச்சியடைந்துள்ளது. இன்று விக்கிமீடியா அறக்கட்டளை, விக்கியா மற்றும் பல்வேறுபட்ட பிரபலமான விக்கித்திட்டங்களும், நிறுவனங்களில் பயன்படுத்தப் படும் அறிவாறுமைத் திட்டங்களும் CMS (Content Management System) போன்றவையும் மீடியாவிக்கியினால் நிர்வகிக்கப் படுகின்றது. குறிப்பாக நாவல் நெட்வேர் நிறுவனமானது பலவிக்கி பல முக்கியமான இணையத்தளங்களை மீடியாவிக்கி மென்பொருள் மூலம் நிர்வகித்து வருகின்றனர் இது பொதுவான இணையப் பாவனையாளாரால் எழுதக் கூடியவை அல்ல.

மீடியாவிக்கி மென்பொருளின் செயற்பாடுகளானது நீட்சிகள் மூலம் கூட்டப் படக் கூடியவை. பல்மொழித் திட்டமான விக்கிமீடியாத் திட்டத்தில் இம் மென்பொருளானது பயன்படுகின்றதால் சர்வதேச மயமாக்கல் முக்கிய ஓர் விடயமாக இம்மென்பொருளை விருத்தி செய்பவர்கள் கருதுகின்றனர். பயனர் இடைமுகமானது 70 இற்கும் மேற்பட்ட மொழிகளில் பூரணமாகவோ, பகுதியாகவோ மொழிபெயர்க்கப் பட்டுள்ளது. இதன் நிர்வாகிகள் மேலும் வேண்டிய மாற்றங்களை உண்டுபண்ணலாம். விக்கிப்பீடியாவானது உலகின் மிகப் பிரம்மாண்டமான இணையத்தளங்களில் ஒன்றென்பதால் பல லேயர்களுக்கூடான (layers) Caching மற்றும் Database Replication போன்றவையும் முக்கிய ஓர் விடயமாகவுள்ளது.

இம்மென்பொருளானது ஆரம்பத்தில் ஜேர்மன் பல்கலைக்கழக மாணவரும் விருத்தியாளருமான "மக்னஸ் மனாஸ்கேயினால்" ஆரம்பிக்கப்பட்டது. விக்கிப்பீடியா இதற்கு முன்னர் பேள் (Perl) மொழியில் யூஸ்மொட்விக்கி () ஐப் பாவித்தது. ஜனவரி 25, 2002 இல் விக்கிப்பீடியா மீடியாவிக்கி மென்பொருளுக்கு மாறியது. இதன் மூலம் கூடுதலான வசதிகள் கிடைத்தபோதிலும் முதலாவது நடைமுறைப்படுத்தலானது பல்வேறுபட்ட வினைத்திறன் குறைவடைந்திருந்தது அவதானிக்கப் பட்டது. இதன் பின்னர் இம்மென்பொருளை "லீ டானியல் குரூக்கரினால்" மீளஎழுதப்பட்டது. பின்னர் "பிரோன் விபர்" இம்மென்பொருளை வெளிவிடுதற்குப் பொறுப்பானவரும் மிகவும் பொறுப்பான விருத்தியாளருமாக விளங்குகின்றார்.

இதன் முதலாவது பதிப்பில் இருந்து பல்வேறுபட்ட செல்லப் பெயர்களினால் அழைக்கப்பட்டது.



</doc>
<doc id="152594" url="https://ta.wikipedia.org/wiki?curid=152594" title="ஒயிலாணி">
ஒயிலாணி

ஒயிலாணி ("Stylus") அல்லது ஒயிலைப் பேனா ("Stylus pen") என்பது எழுதல் பயன்பாடு அல்லது குறிப்பிடவோ அல்லது வடிவாக்கவோ தேவையான வேறு வடிவமுடைய ஒரு சிறு கோல் ஆகும். இது பெரும்பால் தொடுதிரையுள்ள மின்னணு சாதனங்களுக்கு மிக துல்லிய நாவலிப்பிற்காக பயன்படுத்தும் ஓர் உதிரியாகும். இவ்வாணி பொதுவில் தற்போதைய குமிழ்முனைப் பேனா போன்ற வடிவில் இருக்கும்.


</doc>
<doc id="152598" url="https://ta.wikipedia.org/wiki?curid=152598" title="பெண்ணைநதிப் புராணம்">
பெண்ணைநதிப் புராணம்

பெண்ணைநதிப் புராணம் என்பது மிகவும் பிற்பட்ட காலத்து நூல். 19ஆம் நூற்றாண்டு நூல். சுவாமிமலை கனகசபை ஐயர் என்பவர் பாடிய நூல். உரையுடன் 1889-ல் ஆசிரியரால் வெளியிடப்பட்டது. 18 படலம், 677 பாடல் கொண்டது. செவிவழிச் செய்திகள் பல இதில் சேர்க்கப்பட்டுள்ளன.

பார்வதியின் தந்தை இமராசன். அசுரரை அழிக்க முனிவர்கள் தவம் செய்தனர். அதில் இமராசன் ‘தெய்வீகராசன்’ என்னும் பெயருடன் தோன்றினான். இவனிடமிருந்த பச்சைக் குதிரையைக் கைப்பற்றக் கருதி மூவேந்தரும் இவனுடன் போரிட்டுத் தோற்றனர். அவரவர் பெண்ணைத் தெய்வீகனுக்கு மணம் முடித்துக் கொடுத்தனர். 




</doc>
<doc id="152600" url="https://ta.wikipedia.org/wiki?curid=152600" title="ஔவையார் (அங்கவை சங்கவை மணம்)">
ஔவையார் (அங்கவை சங்கவை மணம்)

ஔவையார் பலரில் ஒருவர் பாரிமகளிர் அங்கவை, சங்கவை என்பவர்களை மலையரசனான தெய்வீகன் என்பவருக்குத் திருமணம் செய்துவைத்தவர். இத்திருமணம் பற்றிக் கூறும் பாடல்கள் சில உள்ளன.


<poem>::::"சேரலர்கோன் சேரன் செழும்பூங் திருக்கோவல் 
<poem>::::"புகார்மன்னன் பொன்னிப் புனல்நாடன் சோழன் 
<poem>::::"வையைத் துறைவன் மதுரா புரித்தென்னன் 
<poem>:::"திங்கள் குடையுடைச் சேரனும் சோழனும் பாண்டியனும் 
<poem>:::"கருணையால் இந்தக் கடலுலகம் காக்கும் 

இந்தச் செய்திகளைக் கூறும் தனித்தனிப் பாடல்கள் ஔவையார் பாடல் என்னும் குறிப்புடன் உள்ளன. பிற்காலத்தில் அங்கவை சங்கவை திருமணம் பற்றிக் கூறுகின்ற அண்ணாமலையார் சதகம் திருமண ஓலை எழுதிய கணபதியின் தந்தை ‘பாரிசாலன்’ எனக் குறிப்பிடுகிறது.

தெய்வீகன் பெண்ணைநதிப் புராணத்தில் வரும் கதைப் பாத்திரம். 

ஔவை பெயரில் காணப்படும் தனிப்பாடல்கள் இப்படிப்பட்ட கதைக் கற்பனைகளை உருவாக்கியுள்ளன.


</doc>
<doc id="152601" url="https://ta.wikipedia.org/wiki?curid=152601" title="ராபின் மெக்கிலாசன்">
ராபின் மெக்கிலாசன்

அலத்தார் உரொபின் மெக்கிலாசன் ("Alastair Robin McGlashan", அலஸ்டர் ரொபின் மெக்கிலாசன், இறப்பு: சூன் 19, 2012) ஆங்கிலேயத் தமிழறிஞரும், கிரேக்க செவ்வியல் அறிஞரும், ஆங்கிலிக்கக் கிறித்தவ மதகுருவும் ஆவார். இவர் சேக்கிழாரின் பெரியபுராணத்தை, அதில் அடங்கியுள்ள 4281 பாடல்களையும் எளிய ஆங்கில உரைநடையில் மொழியாக்கம் செய்து வெளியிட்டவர்.

மெக்கிலாசன் ஒக்ஸ்போர்டு பல்கலைக்கழகத்தில் செவ்வியலும், கேம்பிறிட்ஜில் இறையியலும் படித்தார். பின்னர் தென்னிந்தியாவில் 10 ஆண்டுகள் இறையியலில் குருத்துவப் பணியாற்றினார். இங்கு அவர் தமிழ் மொழியையும், தமிழ்ப் பண்பாட்டையும் கற்றுத் தேர்ந்தார். பின்னர் இங்கிலாந்து திரும்பி மனநோய் மருத்துவமனை ஒன்றில் மதகுருவாகவும் யுங்கியன் ஆய்வாளராகவும் பணியாற்றினார்.

தனது சேவைகளில் இருந்து இளைப்பாறிய பின்னர் மெக்கிலாசன் பிரித்தானியா, உருசியா, போலந்து, மற்றும் தென்னிந்தியாவில் வசியத் துயில் முறை மருத்துவக் கல்வித் திட்டத்தில் இணைந்து சேவையாற்றினார். இவரது மூதாதையருள் ஒருவர் வடமொழிகளுக்கான ஒப்பீட்டு இலக்கண நூலொன்றை பிரித்தானிய இந்தியா காலத்தில் பதிப்புத்துள்ளார்.





</doc>
<doc id="152604" url="https://ta.wikipedia.org/wiki?curid=152604" title="ஐஎன்எஸ் சென்னை">
ஐஎன்எஸ் சென்னை

ஐஎன்எஸ் "சென்னை" ஆனது 163 மீட்டர் நீளமுள்ள வழிநடத்தப்பட்ட ஏவுகணை அழிகலன் ஆகும். இது இந்தியக் கடற்படையின் கொல்கத்தா வகுப்பு அழிகலன்களில் (Project 15 Alpha) மூன்றாவது ஆகும். இதுவே கொல்கத்தா வகுப்பு அழிகலன்களில் மூன்றாவது மற்றும் இறுதி அழிகலனும் ஆகும். இது இந்தியாவின் தென் துறைமுக நகரமான சென்னையின் பெயரால் அழைக்கப்படுகிறது. மேலும் தமிழ்நாட்டின் தலைநகரான சென்னையின் பெயரால் அழைக்கப்படும் முதல் கடற்படை கப்பலும் இதுவே. இதன் இலச்சினையில் - திருப்பூர், தேனி மாவட்டங்களை உள்ளடக்கிய மேற்குத்தொடர்ச்சி மலையில் அமைந்துள்ள மஞ்சம்பட்டி பள்ளத் தாக்கில் காணப்படும் அரிய வகை காட்டெருமையும் சென்னை மாநகர வரைபடமும் உள்ளன.


</doc>
<doc id="152637" url="https://ta.wikipedia.org/wiki?curid=152637" title="தனியார் பிணையம்">
தனியார் பிணையம்

தனியார் பிணையம் என்பது இணைய முகவரிக் கட்டமைப்பில் தனியார் பிணையத்துக்கென ஒதுக்கப்பட்ட இணைய முகவரிகளை பயன்படுத்தும் பிணையம் ஆகும். இவற்றை RFC 1918 மற்றும் RFC 4193 சீர்தரங்களுக்கு விபரிக்கின்றன. இவை வீட்டில், அலுவலகத்தில், நிறுவனங்களில் தனியார் பிணையத்தில் பயன்படுத்தப்படுகின்றன. 


</doc>
<doc id="152638" url="https://ta.wikipedia.org/wiki?curid=152638" title="பிணைய முகவரி மொழிபெயர்ப்பு">
பிணைய முகவரி மொழிபெயர்ப்பு

பிணைய முகவரி மொழிபெயர்ப்பு (network address translation (NAT - நற்) ) எனப்படுவது உள் பிணையத்திற்கும் வெளி உலகுக்கும் இடையே உள்ள ஒரு கருவியால் (திசைவி, கணினி, firewall) பயன்படுத்தப்படும் இணைய முகவரி மாற்றும் முறைமை ஆகும். 

பொதுவாக ஒரு திசைவி/தீயரண் தனியார் பிணையத்தில் (private network) உள்ள எல்லாக் கருவிகளுக்கும் ஒரு தகுந்த பொது இணைய முகவரி (public IP address) உள்ளவாறு காட்டுமாறு அமைப்புவடிவாக்கப்பட்டு இருக்கும். அதாவது தனியார் பிணையத்தில் உள்ள ஒரு கருவியின் இணைய முகவரி பொது இணைய முகவரியாக மொழிபெயர்க்கப்பட்டுக் காட்டப்படும். ஒரு பொது இணைய முகவரியை வைத்துக் கொண்டே பல தனியார் கணினிகள் இணையத் தொடர்பைப் பெற இம் முறை உதவுகிறது. மேலும் இம் முறை பிணையப் பாதுகாப்பிற்கும் பராமரிப்பிற்கும் உதவுகிறது. 



</doc>
<doc id="152641" url="https://ta.wikipedia.org/wiki?curid=152641" title="நோயாளி காப்பு மற்றும் தாங்கத்தகு கவனிப்புச் சட்டம்">
நோயாளி காப்பு மற்றும் தாங்கத்தகு கவனிப்புச் சட்டம்

நோயாளி காப்பு மற்றும் தாங்கத்தகு கவனிப்பு சட்டம் ("Patient Protection and Affordable Care Act", PPACA), பரவலாக ஒபாமாகேர்,மார்ச் 23, 2010 அன்று ஐக்கிய அமெரிக்கக் குடியரசுத் தலைவர் பராக் ஒபாமாவால் ஐக்கிய அமெரிக்காவின் கூட்டாட்சி சட்டமாக ஒப்பிடப்பட்டது. 111வது ஐக்கிய அமெரிக்க காங்கிரசின் முதன்மை உடல்நலக் கவனிப்பு சீர்திருத்தமாக (உடல்நல கவனிப்பு மற்றும் கல்வி ஒத்திசைவு சட்டம்,2010 உடன்) இச்சட்டம் உள்ளது. பிபிஏசிஏ என குறுக்கப்படும் இச்சட்டம் பணியமர்த்துவோர் அல்லது அரசு வழங்கும் காப்புறுதித் திட்டங்களால் காக்கப்படாத தனிநபர் குறைந்த மிகத்தேவையான உடல்நல காப்புறுதித் திட்டம் ஒன்றில் பங்கேற்க வேண்டும் எனவும் இல்லையெனில் அபராதம் செலுத்த வேண்டும் எனவும் வரையறுக்கிறது. "தனிநபர் உரிமைக்கட்டளை" எனப்படும் சமய நம்பிக்கைகள், நிதி நெருக்கடிகள் போன்ற சில காரணங்களுக்கு இதிலிருந்து விலக்கு அளிக்கப்படும். இந்தச் சட்டம் தனியார் உடல்நலக் காப்புறுதி தொழிலையும் அசின் உடல்நல காப்புறுதித் திட்டங்களையும் பாதிப்பதுடன் முன்னரே இருந்த உடல்நிலைகளுக்கான காப்புறுதியை கூடுதலாக்குகிறது; கூடுதலான 30 மில்லியன் அமெரிக்கர்களுக்கு காப்புறுதி அணுக்கத்தை ஏற்படுத்தி உள்ளது. மேலும் இச்சட்டத்தினால் தேசிய மருத்துவச் செலவை கூடுதலாக்கி தேசிய பற்றாக்குறையை குறைக்கும் என்றும் உடல்நலக் கவனிப்புச் செலவு ஏறுவதைக் மட்டுப்படுத்தும், என்றும் எதிர்நோக்கும் மெடிகேர் செலவு குறையும் என்றும் கூறப்படுகின்றன.

பிபிஏசிஏ மேலவையில் திசம்பர் 24, 2009 அன்று 60–39 வாக்குகளில் நிறைவேற்றப்பட்டது. கீழவையில் மார்ச் 21, 2010 அன்று 219–212 வாக்குகளில் நிறைவேற்றப்பட்டது.

பெரும்பான்மையான மாநிலங்களும் பல்வேறு அமைப்புகளும் தனிநபர்களும் கூட்டாட்சி நீதிமன்றத்தில் இச்சட்டத்தின் சில அங்கங்களும் அல்லது முழுமையாகவும் அரசியலமைப்பிற்கு முரணானது என்று வழக்குத் தொடர்ந்தனர். சூன் 28, 2012 அன்று ஐக்கிய அமெரிக்காவின் உச்சநீதிமன்றம் இந்தச் சட்டம் செல்லுபடியாகும் என தீர்ப்பளித்தது. எனினும் இத்தீர்ப்பு இந்தச் சட்டத்தை செயல்படுத்தாத மாநிலங்களுக்கு கூட்டாட்சி அரசு மெடிக்கேர் திட்டத்திற்கான நிதி வழங்கலை நிறுத்திவைக்க இருந்ததையும் நிறுத்தி உள்ளது.



</doc>
<doc id="152647" url="https://ta.wikipedia.org/wiki?curid=152647" title="கார்பியோ நகரின் பெரார்ட்">
கார்பியோ நகரின் பெரார்ட்

கார்பியோ நகரின் பெரார்ட் என்பவர் பதின்மூன்றாம் நூற்றாண்டைச்சேர்ந்த ஒரு கத்தோலிக்க புனிதரும், மறைசாட்சியும் ஆவார். இவர் லெப்போர்தி என்னும் செல்வந்த குடும்பத்தில் கார்பியோ, உம்பிரியா, இத்தாலியில் பிறந்தவர். இவரும், இவரோடு சேர்ந்து புனிதர்களான பீட்டர், ஓத்தோ, அகூர்சியுஸ் மற்றும் அஜுதுஸ் என்போர் புனித பிரான்சிசு துவங்கிய பிரான்சிஸ்கன் சபையின் முதல் இரத்த சாட்சிகளும் புனிதர்களுமாவர்.

1213இல் இவர் பிரான்சிஸ்கன் சபையில் சேர்ந்தார். இவர் அரபு மொழியை நன்கு கற்றவராதலாலும், நல்ல மறை போதகரானதாலும், இவரையும் இவரோடு பீட்டர் மற்றும் ஓத்தோ என்னும் இரு குருக்களையும், அகூர்சியுஸ் மற்றும் அஜுதுஸ் என்னும் இரு பொதுநிலை சகோதரர்களையும் கிழக்கிலே நம்பிக்கையற்றோருக்கு நற்செய்தி அறிவிக்க அசிசியின் பிரான்சிசு தேர்ந்தெடுத்தார். இவர்கள் மொராக்கோவில் சென்று மறைபரப்ப பணிக்கப்பட்டனர். இவர்கள் ஐவரும் இதாலியிலிருந்து கடல் வழியாகச் செவீயா வந்தடைந்தனர். சிலகாலம் எசுப்பானியா மற்றும் போர்த்துகலில் தங்கியிருந்தப்பின்பு இவர்கள் மொராக்கோ சென்றடைந்தனர்.

இவர்கள் ஐவருள் பெரார்டுக்கு மட்டுமே அரபு மொழி தெரிந்திருந்தது. இவர்களின் வீரமான மறைபரப்பும், இசுலாமை துறக்க இவர்கள் விடுத்த வெளிப்படையான அழைப்பும் மக்கள் இவர்களைப் பித்துப் பிடித்தவர்கள் என எண்ண வைத்தது. ஆயினும் இவர்கள் நாட்டை விட்டுப் போகாமல் மறை பரப்பிக்கொன்டே இருந்ததால், இவர்கள் கைது செய்யப்பட்டி சிறையிலிடப்பட்டனர். இவர்களைத் தங்களின் கத்தோலிக்க மறையினைடத் துறக்க வைக்க எவ்வளவோ முயன்று தோற்று போன மொராக்கோ மன்னன், கோவத்தில் தன் உடைவாளால் இவர்களின் தலையை வெட்டி இவர்களைக் கொன்று இவர்களைப் பிரான்சிஸ்கன் சபையின் முதல் இரத்த சாட்சிகள் ஆக்கினான்.

மொராக்கோவில் வேத சாட்சிகளாக மரித்த இவர்களின் திருப்பண்டம், பெப்ரவரி 1220-இல் கொயிம்ராவுக்கு கொண்டு வரப்பட்டது. இதைப் பற்றி சிந்தித்த பெர்டிணாண்டு தாமும் அவ்வாறே கிறிஸ்துவுக்காக வேத சாட்சியாக வேண்டும் என்று தணியாதத் தாகம் கொண்டார். எனவே 1221ஆம் ஆண்டு புனித அகுஸ்தீன் சபையை விட்டு விலகி பிரான்சிஸ்கன் சபையில் சேர்ந்து அந்தோனியார் என்ற புதுப் பெயர் எடுத்துக்கொண்டார்.

பெரார்டும் அவரின் துணைவர்களுக்கும் திருத்தந்தை நான்காம் சிக்ஸ்துவினால் 1481இல் புனிதர் பட்டம் அளிக்கப்பட்டது. இவர்களின் விழா கத்தோலிக்க திருச்சபையின் பொது நாள்காட்டியில் 16 சனவரியில் இடம் பெறுகின்றது.



</doc>
<doc id="152652" url="https://ta.wikipedia.org/wiki?curid=152652" title="பொம்மிரெட்டி நாகிரெட்டி">
பொம்மிரெட்டி நாகிரெட்டி

பி. நாகிரெட்டி என அழைக்கப்படும் பொம்மிரெட்டி நாகிரெட்டி (ஆங்கிலம்:Bommireddy Nagi Reddy) (டிசம்பர் 2 1912 - பெப்ரவரி 25 2004) இவர் ஒரு திரைப்படத் தயாரிப்பாளர், பத்திரிகையாளர், தொழிலதிபர் மற்றும் சமூக சேவகரும் ஆவார். வெங்காய ஏற்றுமதியாளராக வாழ்க்கையைத் தொடங்கிய நாகிரெட்டி, தென்கிழக்கு ஆசியாவிலேயே பிரமாண்டமான விஜயா- வாகினி ஸ்டூடியோவை உருவாக்கினார். பாதாள பைரவி, மிஸ்ஸியம்மா, எங்கவீட்டுப்பிள்ளை உள்பட 50 வெற்றிப் படங்களைத் தயாரித்தவர்.

நாகிரெட்டி ஆந்திர மாநிலத்தில் கடப்பை மாவட்டம் பொட்டிம்பாடு என்ற கிராமத்தில் டிசம்பர் 2, 1912-ம் ஆண்டு பிறந்தார். இவரது குடும்பம் பிறகு சென்னையில் குடியேறியது. இவருடைய தந்தை, வெளிநாடுகளுக்கு வெங்காயம் முதலான விவசாய விளைபொருட்களை ஏற்றுமதி செய்து வந்தார். இந்த தொழிலில் நாகிரெட்டி தமது 18-வது வயதில் ஈடுபட்டார். ஒரு முறை, வெங்காயம் ஏற்றிச்சென்ற கப்பல் கடலில் மூழ்கியதால் நட்டம் ஏற்பட்டது. எனவே 'பி.என்.கே' என்ற அச்சகத்தை தொடங்கினார். 'ஆந்திரஜோதி' என்ற தெலுங்கு மாத இதழைத் தொடங்கினார். நாகிரெட்டியின் மனைவி பெயர் சேசம்மா. வேணுகோபாலரெட்டி, விசுவநாத் ரெட்டி, வெங்கட்ராம ரெட்டி என்ற 3 மகன்களும் ஜெயம்மா, சாரதா என்ற 2 மகள்களும் உள்ளனர்.

குழந்தைகளுக்காக தெலுங்கில் 'சந்தமாமா' என்ற சிறுவர் இதழைத் தொடங்கினார். இது பின்னர் 'அம்புலிமாமா' என்ற பெயரில் தமிழில் வெளியிடப்பட்டது. அது வெற்றியடையவே, பல்வேறு மொழிகளிலும் வெளியாயிற்று. ஆந்திராவைச் சேர்ந்த சக்ரபாணி என்ற எழுத்தாளர். அம்புலிமாமா இதழில் கதை எழுதி வந்தார். அப்போது நாகிரெட்டியுடன் அறிமுகம் ஏற்பட்டது. இருவரும் நெருங்கிய நண்பர்கள் ஆனார்கள். சினிமாத்துறையில் ஈடுபட விரும்பி, வடபழனி அருகே நிலம் வாங்கி, வாகினி ஸ்டூடியோவைத் தொடங்கினார்கள்.

இங்கு தயாரான படங்கள் வெற்றிகரமாக ஓடின. நாகிரெட்டியின் மகள் பெயர் விஜயா. அவர் பெயரால் 'விஜயா புரொடக்ஷன்ஸ்' என்ற திரைப்படத் தயாரிப்பு நிறுவனத்தை நாகிரெட்டியும், சக்ரபாணியும் தொடங்கி, 'பாதாள பைரவி' என்ற படத்தைத் தயாரித்தனர். என். டி. ராமராவ், கே.மாலதி, கிரிஜா, எஸ். வி. ரங்காராவ் ஆகியோர் நடித்த இந்தப்படம், தமிழிலும், தெலுங்கிலும் ஒரே சமயத்தில் தயாராகியது. தமிழ்ப்படத்துக்கான வசனத்தையும், பாடல்களையும் தஞ்சை ராமையாதாஸ் எழுதினார்.

இசை கண்டசாலா 17-5-1951-ல் வெளியான 'பாதாள பைரவி' தமிழ், தெலுங்கு இரண்டு மொழிகளிலும் வெற்றிப்படமாக அமைந்தது. பிறகு 'கல்யாணம் பண்ணிப்பார்' என்ற படத்தை நாகிரெட்டியும், சக்ரபாணியும் தயாரித்தனர். இந்தப் படத்தில் என்.டி.ராமராவ், ஜி.வரலட்சுமி ஜோடியாக நடித்தார்கள். சிறிய வேடங்களில் நடித்து வந்த சாவித்திரி, இப்படத்தில் இரண்டாவது கதாநாயகியாக நடித்துப் புகழ் பெற்றார்.

அடுத்து ஜெமினிகணேசன் -சாவித்திரி இருவரும் இணைந்து நடித்த 'குணசுந்தரி' (1954), 'மிஸ்ஸியம்மா' (1955) ஆகிய படங்கள் விஜயா புரொடக்ஷன்ஸ் வெளியிட்டது. இதில் 'மிஸ்ஸியம்மா' மாபெரும் வெற்றிப்படமாக அமைந்தது. பிறகு 10 ஆண்டுகள் தமிழ் படம் எதையும் நாகிரெட்டி தயாரிக்கவில்லை. 1965-ல் எம்.ஜி.ஆர்- சரோஜாதேவியை வைத்து, 'எங்கவீட்டுப் பிள்ளை'யை தயாரித்தார். சக்திகிருஷ்ணசாமி வசனம் எழுத, சாணக்யா இயக்கினார். படம் மிகப்பெரிய வெற்றி பெற்றது. இந்தப்படத்தை தெலுங்கு, இந்தி ஆகிய மொழிகளிலும் தயாரித்தார்.

இந்தி படத்தில் திலீப்குமார் கதாநாயகனாக நடித்தார். இந்தப்படம், வடநாட்டில் பல ஊர்களில் வெள்ளி விழா கொண்டாடியது. பிறகு எம்.ஜி.ஆர் - ஜெயலலிதா நடித்த 'நம் நாடு' படத்தை 1969-ல் வெளியிட்டார். இந்த படமும் வெற்றிப் படமாகும். 1974-ல் சிவாஜிகணேசன் - வாணிஸ்ரீ நடித்த 'வாணி ராணி' படத்தையும் தயாரித்தார். தமிழ், இந்தி உள்பட பல மொழிகளில் 50-க்கும் மேற்பட்ட சினிமா படங்களை தயாரித்தார். வாகினி ஸ்டூடியோவின் பெயர், விஜயா -வாகினி ஸ்டூடியோ என்று பிறகு மாறியது.

தென்கிழக்கு ஆசியாவிலேயே பெரிய ஸ்டூடியோவாக இது திகழ்ந்தது. இந்த ஸ்டூடியோவிலும், நாகிரெட்டி தயாரித்த படங்களிலும் சக்ரபாணி பங்குதாரராக இருந்தார். சிறந்த நட்புக்கு எடுத்துக் காட்டாக இவர்கள் விளங்கினார்கள். அக்காலத்தில் தமிழ், தெலுங்கு, மலையாளம், கன்னடம் ஆகிய நான்கு மொழிப்படங்களும் சென்னையில்தான் தயாரிக்கப்பட்டன. ஸ்டூடியோக்கள் சென்னையில்தான் இருந்தன. ஆந்திராவில் ஒரு ஸ்டூடியோ கூட கிடையாது. ஆந்திராவில் முதல்-மந்திரிகளாக இருந்த சஞ்சீவரெட்டி, பிரமானந்தரெட்டி ஆகியோர், 'உங்கள் ஸ்டூடியோவை ஆந்திராவுக்கு கொண்டுவந்து விடுங்கள். எல்லா வசதிகளும் செய்து தருகிறோம்' என்று அழைத்தார்கள்.

ஆனால், நாகிரெட்டி மறுத்துவிட்டார். 'தமிழ் மண்தான் என்னை வாழவைத்தது. கடைசி மூச்சு உள்ளவரை தமிழ்நாட்டில்தான் வாழ்வேன்' என்று கூறிவிட்டார். திரைப்படத் தயாரிப்பு முறையில் மாற்றங்கள் ஏற்பட்டு, பட அதிபர்கள் வெளிப்புறக் காட்சிகளை அதிகம் படமாக்கத்தொடங்கவே, ஸ்டூடியோக்களில் வேலை குறைந்தது. இதனால் ஸ்டூடியோக்களை நடத்த முடியாமல், ஒவ்வொரு ஸ்டூடியோவாக மூடப்பட்டு வந்தன. நாகிரெட்டி, தன் ஸ்டூடியோவை மக்களுக்கு பயனுள்ள முறையில் மாற்ற விரும்பினார்.

ஸ்டூடியோ இருந்த இடங்களில் விஜயா ஆஸ்பத்திரி, விஜய சேச மகால் திருமண மண்டபம் ஆகியவற்றைக் கட்டினார். தென்னிந்தியத் திரைப்பட வர்த்தக சபைத் தலைவர், இந்திய திரைப்படக் கழகத் தலைவர் போன்ற பதவிகளை பல முறை வகித்தவர் நாகிரெட்டி. 2 பல்கலைக்கழகங்கள் நாகிரெட்டிக்கு டாக்டர் பட்டம் வழங்கின. பக்கவாத நோயால் பாதிக்கப்பட்ட நாகிரெட்டி தனது நினைவாற்றலை இழந்தார். 25-2-2004 அன்று சென்னையில் நாகிரெட்டி மரணம் அடைந்தார்.


அம்புலிமாமா



</doc>
<doc id="152663" url="https://ta.wikipedia.org/wiki?curid=152663" title="ஈட்டத் தொகை மேலாண்மை">
ஈட்டத் தொகை மேலாண்மை

ஈட்டத் தொகை மேலாண்மை (Earned value management) என்பது செயற்றிட்ட நடப்புகளை அளக்கும் ஒரு செயற்றிட்ட மேலாண்மை நுட்பமாகும். 

ஏனென்றால் ஈட்டத் தொகை மேலாண்மை பின்வரும் அளவீடுகளையெல்லாம் இணைக்க முடிகிற ஒன்றாகவுள்ளது:



</doc>
<doc id="152664" url="https://ta.wikipedia.org/wiki?curid=152664" title="கனடா நாள்">
கனடா நாள்

கனடா நாள் ("Canada Day", ) என்பது கனடாவின் தேசிய நாளும், பொது விடுமுறை நாளும் ஆகும். 1867 ஆம் ஆண்டு சூலை 1 ஆம் நாளில் மூன்று முன்னாள் பிரித்தானியக் குடியிருப்புகளை இணைத்து பிரித்தானியப் பேரரசுக்குள் "கனடா" என்ற ஒரு நாடாக ஆக்கும் "பிரித்தானிய வட அமெரிக்க சட்டம்" கொண்டுவரப்பட்டதை நினைவு கூரும் முகமாக ஆண்டுதோறும் சூலை 1 ஆம் நாள் கனடா நாளாகக் கொண்டாடப்படுகிறது. இந்நாள் முன்னர் டொமினியன் நாள் என அழைக்கப்பட்டது, பின்னர் 1982 ஆம் ஆண்டு கனடா சட்டம் கொண்டுவரப்பட்டதை அடுத்து பெயர் மாற்றப்பட்டது. கனடா நாள் கனடா முழுவதிலும், மற்றும் உலக நாடுகளில் உள்ள கனடியர்களாலும் கொண்டாடப்படுகிறது.

பொதுவாக ஊடகங்களில் "கனடாவின் பிறந்த நாள்" என அழைக்கப்படும் 1867 ஆம் ஆண்டு சூலை 1 ஆம் நாளில் பிரித்தானிய வட அமெரிக்கக் குடியிருப்புகளான நோவா ஸ்கோசியா, நியூ பிரன்சுவிக், மற்றும் கனடா மாகாணம் ஆகியன ஒன்றிணைக்கப்பட்டு நான்கு மாகாணங்களைக் (கனடா மாகாணம் ஒன்ராறியோ மற்றும் கியூபெக் என இரண்டு மாகாணங்களாகப் பிரிக்கப்பட்டன) கொண்ட தனி நாடாக உருவாக்கப்பட்டு டொமினியன் அந்தஸ்து வழங்கப்பட்டது.

நடுவண் அரசின் விடுமுறை நாட்கள் குறித்த சட்டத்தின் படி, கனடா நாள் சூலை 1 ஆம் நாள் கொண்டாடப்படுகிறது. இந்நாள் ஞாயிற்றுக்கிழமையாக அமையும் பட்சத்தில், விடுமுறை நாள் சூலை 2 ஆம் நாளாக இருக்கும். இவ்வாறு சூலை 2 ஆம் நாள் விடுமுறை நாளாக அமையும் ஆண்டுகளில், கொண்டாட்டங்கள் பொதுவாக சூலை 1 ஆம் நாளே நடைபெறுகின்றன. சூலை 1 சனிக்கிழமையாக அமையும் ஆண்டுகளில் அடுத்த தொழில் நாள் (அதாவது திங்கட்கிழமை) விடுமுறை நாளாக அறிவிக்கப்படும்.



</doc>
<doc id="152667" url="https://ta.wikipedia.org/wiki?curid=152667" title="ஔவையார் (அறநூல் புலவர்)">
ஔவையார் (அறநூல் புலவர்)

ஔவையார் பலருள் அறநெறிப் பாடல்களைப் பாடிய ஔவையார் 12ஆம் நூற்றாண்டில் வாழ்ந்தவர். இவரால் பாடப்பட்ட அறநூல்கள்
அசதிக் கோவை என்னும் கிடைக்காத நூல் இந்த நூற்றாண்டில் இவரால் பாடப்பட்டது என்பது மு. அருணாசலம் கருத்து.



</doc>
<doc id="152682" url="https://ta.wikipedia.org/wiki?curid=152682" title="அரசி (சதுரங்கம்)">
அரசி (சதுரங்கம்)

அரசி ("Queen") என்பது சதுரங்கத்தில் மிக வலிமையான காய் ஆகும். அரசி, கிடையாகவே செங்குத்தாகவோ குறுக்காகவோ எத்தனை கட்டங்கள் வேண்டுமானாலும் (தடையில்லாவிட்டால்) நகரக்கூடியது. ஒவ்வொரு போட்டியாளரும் போட்டியின் ஆரம்பத்தில் ஓர் அரசி வீதம் கொண்டிருப்பர். சரியான முறையில் வைக்கப்பட்ட சதுரங்கப் பலகையில் வெள்ளையரசி வெள்ளைக் கட்டத்திலும் கறுப்பரசி கறுப்புக் கட்டத்திலும் அமைந்திருக்கும்.

அரசி, கிடையாகவோ செங்குத்தாகவோ குறுக்காகவோ சதுரங்கப் பலகையின் எல்லைக்குள் எவ்வளவு கைப்பற்றப்படாத கட்டங்கள் வேண்டுமானாலும் நகரலாம். கோட்டையினதும் அமைச்சரினதும் இணைப்பாக அரசியைக் கூற முடியும். எதிரியின் காயுள்ள இடத்துக்குச் செல்வதன் மூலம் அக்காயை அரசி கைப்பற்றிக் கொள்ளும்.

ஒரு போட்டியாளர் ஓர் அரசியை மட்டுங்கொண்டு போட்டியை ஆரம்பித்தாலுங்கூட, காலாளை நிலை உயர்வுக்கு ஆளாக்குவதன் மூலம் அரசி உள்ளடங்கலாக ஏனைய காய்களைப் பெற்றுக் கொள்ள முடியும்.

பொதுவாக அரசியானது ஒரு கோட்டையையும் ஒரு அமைச்சரையும் விடச் சிறிதளவு வலிமை கூடியதாக இருந்தாலும் இரண்டு கோட்டைகளை விடச் சிறிதளவு வலிமை குன்றியது. எதிரியின் அரசி தவிர்ந்த எந்தவொரு காய்க்கும் பதிலாக அரசியை மாற்றீடு செய்வது பேரிடரை விளைவிக்கலாம்.

பொதுவாக அரசியானது ஒன்பது புள்ளிகளை உடையது. ஆன்சு பெர்லினர் என்பவர் அரசியின் பெறுமானமாக 8.8 புள்ளிகளைக் கொடுத்துள்ளார்.

ஒருங்குறியில் அரசிக்கு இரண்டு குறியீடுகள் உள்ளன.

♕ "U+2655"-வெள்ளையரசி

♛ "U+265B"-கறுப்பரசி



</doc>
<doc id="152683" url="https://ta.wikipedia.org/wiki?curid=152683" title="அஞ்சலகம்">
அஞ்சலகம்

அஞ்சலகம் (Post Office; தபால் நிலையம்) என்பது அஞ்சல்களைப் (தபால்) போடுதல், வாங்குதல், பிரித்தல், கையாளுதல், அனுப்புதல், வழங்குதல் ஆகியப் பணிகளைச் செய்யும் அஞ்சல் அமைப்பின் ஒரு பகுதியாக விளங்கும் ஒரு இடமாகும்.

அஞ்சலகங்கள் தபால் சம்பத்தப்பட்டச் சேவைகளான அஞ்சல்களை பெற்று கொள்ளுதல், துரித அஞ்சல் சேவை, அஞ்சல் தலைகள், அஞ்சலட்டைகள், எழுது பொருள்கள் ஆகியவற்றை விற்பனை செய்யும் பணிகளையும் செய்கின்றன. சில அஞ்சலகங்கள் தபால் சம்பந்தபடாத சேவைகளான கடவுச்சீட்டு (பாஸ்போர்ட்) விண்ணப்பங்கள், பிற அரசாங்கப் படிவங்கள் வழங்குதல், மகிழுந்து (கார்) வரிகளை வாங்குதல், பணவிடைகள் (பண அஞ்சல்கள்) அனுப்புதல், வங்கித்தொழில் பணிகள் போன்றவற்றையும் செய்கின்றன. தற்பொழுது இந்தியாவில் உள்ள அஞ்சல் நிலையங்கள் மூலம் ஓய்வூதியம், பிறப்பு- இறப்பு சான்றிதழ், வங்கிகளில் பணம் செலுத்துவது மற்றும் ரயில் பயணத்துக்கான பயணச் சீட்டு முன்பதிவு போன்ற திட்டங்களை நடை முறைப்படுத்துவது தொடர்பாக ஆய்வு செய்யப்பட்டு வருகிறது. 


</doc>
<doc id="152691" url="https://ta.wikipedia.org/wiki?curid=152691" title="நிசான் மோட்டார் இந்தியா பிரைவேட் லிமிடெட்">
நிசான் மோட்டார் இந்தியா பிரைவேட் லிமிடெட்

நிசான் மோட்டார் இந்தியா பிரைவேட் லிமிடெட் ஜப்பான் நாட்டின் நிசான் மோட்டார் நிறுவனத்தின் இந்தியத் துணை நிறுவனமாகும்.



</doc>
<doc id="152695" url="https://ta.wikipedia.org/wiki?curid=152695" title="டைட்டன் ஆரம்">
டைட்டன் ஆரம்

டைட்டன் ஆரம் ("Titan arum") அல்லது அமார்ஃபோஃபாலஸ் டைட்டனம் ("Amorphophallus titanum") (பண்டைய கிரேக்கம் "அமார்ஃபோஸ்" என்றால் "உருவாகாத, நடக்காத" என்று பொருளாகும். "ஃபாலஸ்", "டைட்டன்" என்பன "பெரிய" என்று பொருள்தரும் சொற்கள்) என்பது உலகின் மிகப்பெரியப் பூக்களைக் கொடுக்கும் கிளையிலாத் தாவரமாகும். (மிகப்பெரிய ஒற்றைப்பூ தரும் தாவரம் "இரஃப்லேசியா அர்னால்டி)"; மிகப்பெரிய பூ தரும் கிளைக்கும் இராச்சியம் தாலிபோட் பனை சார்ந்த "காரிஃபா அம்ப்ராகுலிஃபெரா" ஆகும்). இது இரஃப்லேசியா அர்னால்டியைப் போல தனித்த மலரைத் தருவதில்லை. மாறாக பூந்துணரைத் (Inflorescence) தருகிறது.

இந்த மலரின் மணம் சிதைவுண்ட பாலூட்டியின் மணத்தினை ஒத்திருக்கும். டைட்டன் ஆரம் பிண மலர் (corpse flower) என்றும் அழைக்கப்படும். இது மழைக்காடுகளில் வளரும் தன்மை கொண்டது. இதன் சுகந்தம் பூச்சிகளையும் வண்டுகளையும் கவர்ந்து இழுக்கக் கூடியவை.

உலகிலேயே பெரிய மலர் என்ற பெயர் பெற்ற இம்மலர் தன்மகரந்தச் சேர்க்கை செய்துகொள்வதில்லை. ஆனாலும் இம்மலரிலிருந்து வீசும் பிணவாடை காடுகளில் இறந்த விலங்குகளில் ஒட்டியுள்ள வண்டுகளையும், வியர்வை ஈக்களையும் கவருவதின் மூலம் அயல் மகரந்த சேர்க்கையை நடத்திக்கொள்கிறது. இப்பூ மலர்ந்த பின்னர் 24 மணி நேரத்தில் வாடிவிடுகிறது, ஆனால் இப்பூ பூப்பதற்கு எட்டு ஆண்டுகள் காத்திருக்க வேண்டும். 


</doc>
<doc id="152698" url="https://ta.wikipedia.org/wiki?curid=152698" title="நகலகம்">
நகலகம்

நகலகம் (Xerox Center) என்பது ஆவணங்களையும், பிற காட்சி சார்ந்த பிம்பங்களையும் நகலியைக் (Copy Machine; Photocopier) கொண்டு காகித ஒளிப்பட நகல்களாக வேகமாகவும், மலிவாகவும் எடுக்கும் இடமாகும். இவ்விடங்களிலுள்ள பெரும்பாலான நகலிகள் உலர் நகலியல் (xerography) என்னும் தொழில் நுட்பத்தைக் கொண்டு செயல்படுகின்றன. உலர் நகலியல் முறையில் செயற்படும் அலுவலக ஒளிநகல் செயல்முறையை செராக்ஸ் நிறுவனம் 1959-ஆம் ஆண்டு அறிமுகம் செய்தது.


</doc>
<doc id="152700" url="https://ta.wikipedia.org/wiki?curid=152700" title="மருதமுனை">
மருதமுனை

மருதமுனை ("Maruthamunai") இலங்கையின் கிழக்கு மாகாணத்தின் அம்பாறை மாவட்டத்திலுள்ள கல்முனை பிரதேசச் செயலாளர் பிரிவுக்குட்பட்ட ஒரு கரையோர இசுலாமியக் கிராமமாகும். இது வடக்கே பெரிய நீலாவணையையும் , கிழக்கே இந்துப் பெருங்கடலையும் தெற்கே பாண்டிருப்பு கிராமத்தையும் எல்லையாகக் கொண்டது.


</doc>
<doc id="152710" url="https://ta.wikipedia.org/wiki?curid=152710" title="ஔவையார் (சமயநூல் புலவர்)">
ஔவையார் (சமயநூல் புலவர்)

ஔவையார் என்னும் பெயருடன் 14ஆம் நூற்றாண்டில் வாழ்ந்த புலவர் சமய நோக்கு உள்ளவராகக் காணப்படுகிறார். 
என்னும் இவரது நூல்கள் இதனைப் புலப்படுத்துகின்றன. 



</doc>
<doc id="152725" url="https://ta.wikipedia.org/wiki?curid=152725" title="குதிரை (சதுரங்கம்)">
குதிரை (சதுரங்கம்)

குதிரை ("Knight") என்பது சதுரங்கத்தில் ஒரு காய் ஆகும். இக்காயானது குதிரையினது தலையினதும் கழுத்தினதும் வடிவமைப்பைக் கொண்டது. போட்டியின் ஆரம்பத்தில் ஒவ்வொரு போட்டியாளரும் இரண்டு குதிரைகள் வீதம் கொண்டிருப்பர். சதுரங்கத்தின் ஆரம்பத்தில் வெள்ளைக் குதிரைகள் "b1, g1" ஆகிய கட்டங்களிலும் கறுப்புக் குதிரைகள் "b8, g8" ஆகிய கட்டங்களிலும் வைக்கப்பட்டிருக்கும்.

சதுரங்கக் காய்களுள் குதிரையின் நகர்வானது வேறுபாடு மிக்கது. குதிரையானது இரண்டு கட்டங்கள் கிடையாக நகர்ந்து ஒரு கட்டம் செங்குத்தாக நகரும். அல்லது இரண்டு கட்டங்கள் செங்குத்தாக நகர்ந்து ஒரு கட்டம் கிடையாக நகரும். இந்த நகர்வு டகரத்தை (ஆங்கிலத்தில் பேரெழுத்து "L") ஒத்தது. குதிரை மட்டுமே ஏனைய காய்களைப் பாய்ந்து கடக்கக்கூடியது.
குதிரையின் நகர்வுக் கோலத்தின் காரணமாக, குதிரையானது கவையொன்றை மேற்கொள்வதற்கு மிகவும் பொருத்தமானது.
வலப்பக்கமுள்ள படத்தில் சதுரங்கப் பலகையில் "f5"இல் உள்ள குதிரையொன்று ஏனைய கட்டங்களைச் சென்றடைவதற்குத் தேவையான நகர்வுகளின் எண்ணிக்கை காட்டப்பட்டுள்ளது. 

குதிரையானது ஏறத்தாழ அமைச்சரின் வலிமையையும் பெறுமானத்தையும் உடையது. அமைச்சரானது நீண்ட வீச்சைக் கொண்டிருந்தாலும் சதுரங்கப் பலகையின் அரைப் பகுதிக்கு மட்டுப்படுத்தப்பட்டது. ஆனால், குதிரையானது ஏனைய காய்களைக் கடந்து செல்லக்கூடியது. மூடிய நிலையிலுள்ள ஆட்டத்தின்போது குதிரை மிகவும் பயன் மிக்கதாய் அமையும்.

இயற்கணிதக் குறியீட்டு முறையில் குதிரைக்கு "N" எனுங்குறியீடு ("K" என்பது அரசனைக் குறிப்பதால்) வழங்கப்படுகிறது.

ஒருங்குறியில் குதிரைக்கு இரண்டு குறியீடுகள் உள்ளன.

♘ "U+2658"-வெள்ளைக் குதிரை

♞ "U+265E"-கறுப்புக் குதிரை



</doc>
<doc id="152726" url="https://ta.wikipedia.org/wiki?curid=152726" title="முட்டாளின் இறுதி">
முட்டாளின் இறுதி

முட்டாளின் இறுதி ("Fool's mate") என்பது சதுரங்கத்தில் மிகவும் விரைவான இறுதி முற்றுகை ஆகும். இதற்கான நகர்வுகள் பின்வருமாறு:-

"1.f3 e5"

"2.g4 Qh4#"

இங்கே வெள்ளையானது முதலாவது நகர்வாக "f3"இற்குப் பதிலாக "f4"ஐயோ "g"-காலாளை முதலில் நகர்த்தினாலோ கறுப்பு "e6"இற்குப் பதிலாக "e5" நகர்த்தினாலோ கூட முட்டாளின் இறுதி இடம்பெறும்.

வெள்ளையானது மிகுதியாக வலிமை குறைந்ததாக இருந்தாலோ அல்லது முட்டாட்டனமாக விளையாடினாலோ மட்டுமே இவ்விறுதி முற்றுகை இடம்பெறலாமென்பதால் இது முட்டாளின் இறுதி என அழைக்கப்படுகின்றது.

முட்டாளின் இறுதியை ஒத்த பொறியொன்று கயோச்சினோ கிரிக்கோவிற்கும் அறியப்படாத ஆள் ஒருவரிற்குமிடையில் இடம்பெற்ற போட்டியில் ஏற்பட்டுள்ளது.

"1.e4 b6"

"2.d4 Bb7"

"3.Bd3 f5?"

"4.exf5 Bxg2?"

"5.Qh5+ g6"

"6.fxg6 Nf6??"

"7.gxh7+ Nxh5"

"8.Bg6#"



</doc>
<doc id="152734" url="https://ta.wikipedia.org/wiki?curid=152734" title="தமிழகத்தில் இடைக்கற்காலம்">
தமிழகத்தில் இடைக்கற்காலம்

தமிழகத்தில் இடைக்கற்காலம் அல்லது தமிழகத்தில் குறுனிக்கற்காலம் கி.மு. 10,000 முதல் கி.மு. 2,000 வரை நிலவியது. குறிப்பாக திருநெல்வேலி மாவட்டத்திலுள்ள தேரி என்னும் பகுதியில் இக்கால ஆயுதங்கள் அதிகம் காணப்படுகின்றன.

தற்போதும் திருநெல்வேலி மாவட்டத்திலுள்ள தேரி என்னும் மணல் மேடுகள் 20 - 50 அடி வரை உயரத்தில் காணப்படுகின்றன. இவை அக்கால கடல் மட்ட ஏற்ற இறக்கங்களைக் காட்டுவனவாய் அமைந்துள்ளன. இவற்றில் காணப்படும் செம்மண் படிந்த கருவிகள் காலத்தால் முந்தியவையாகவும் வெண்மண் படிந்த கருவிகள் காலத்தால் பிந்தியவையாகவும் விளங்குகின்றன. இத்தேரியில் இடைக்கற்கால ஆயுதங்கள் சிலவற்றிலும், இடைக்கற்கால மற்றும் புதிய கற்கால கருவிகளும் சேர்ந்தும் காணப்படுகின்றன.

இவ்வாயுதங்கள் மேலும் தமிழகத்தில் சில இடங்களில் காணப்படுகின்றன.
இந்த ஆயுதங்கள் வடதமிழகத்தில் அதிகம் காணப்படுவதில்லை.

தென்காசி நகராட்சியிலுள்ள சிற்றாற்றின் துணையாறான அழுதகன்னி ஆற்றுப்படுகையில் கற்காலச் சமூகத்தைச் சேர்ந்த மக்களின் நில அடையாளக் கற்குவைகளும் அவர்கள் பயன்படுத்திய பெருங்கற்கால ஆயுதங்கள், இடைக்கற்கால ஆயுதங்கள் போன்றவை 1980களில் தமிழக தொல்லியல் ஆய்வுத்துறையால் கண்டுபிடிக்கப்பட்டன. இதை வைத்து இடைக்கற்காலத்தில் தமிழகத்தில் வாழ்ந்த மக்கள் சிறிய ஓடைகளைச் சுற்றியும் கூட தங்கள் நாகரிகத்தைப் பரவ விட்டிருந்தனர் எனக் கொள்ளலாம்.

இன்றும் இக்கால மக்கள் வேடர் (தமிழகம் மற்றும் ஈழம்), இருளர், காடர், காணிக்கார், பழையர், மலைப்பண்டாரம் போன்ற மக்களுள் கலந்து வாழ்கின்றனர் என்பது ஆராய்ச்சியாளர் கூற்று.


</doc>
<doc id="152735" url="https://ta.wikipedia.org/wiki?curid=152735" title="எர்னஸ்ட் முத்துசாமி">
எர்னஸ்ட் முத்துசாமி

எர்னஸ்ட் முத்துசாமி (பிறப்பு:நவம்பர் 7, 1941), பிரெஞ்சு அரசின் நிர்வாகத்திலுள்ள குவாதலூப்பேயில் பிறந்தார். இவர் ஒரு பிரெஞ்சு அரசியல்வாதி.

இவர் பிறப்பால் தமிழராவார். இவரது முன்னோர் தமிழ்நாட்டில் இருந்து குவாதலூப்பே பகுதிக்கு கூலித் தொழிலாளர்களாக அழைத்து வரப்பட்டவர்கள். இலக்கிய ஆசிரியராகத் தொழிலை மேற்கொண்ட இவர், பின்னாளில் அரசியலில் ஈடுபட்டு, 1986 மற்றுன் 1988 ஆகிய ஆண்டுகளில் பிராந்திய தேர்தலில் தேர்ந்தெடுக்கப்பட்டார். இவர் 1989 முதல் 2008 வரை செயிண்ட் பிரான்சிசின் மேயராகவும் குவாதலூப்பேயின் பிராந்திய கவுன்சிலின் துணைத் தலைவராகவும் பணியாற்றினார். பிறகு, பிரெஞ்சு நாட்டு பாராளுமன்ற உறுப்பினராக பதவி வகித்தார். இவர் 1979 முதல் 2006ஆம் ஆண்டு வரை அரசியல் சார்ந்த கட்டுரைகளையும், புதினங்களையும் பாடல்களையும் எழுதியுள்ளார்.



</doc>
<doc id="152736" url="https://ta.wikipedia.org/wiki?curid=152736" title="மிசிங்னம்பர்">
மிசிங்னம்பர்

மிசிங்னம்பர் ("MissingNo.", சப்பானியம்: "けつばん") என்பது பொக்கெமொன் சிவப்பு, நீலம் என்பவற்றில் காணப்படும் ஒரு பொக்கெமொன் இனமாகும். பொக்கெமொன் விளையாட்டிலே காணப்படாத பொக்கெமொன் இனங்களை அணுக முயற்சிக்கும்போதே மிசிங்னம்பர் தோன்றும். பொக்கெமொன் சிவப்பு, நீலம் என்பனவற்றில் காணப்படும் உள்ளாட்ட நிகழ்வுகளின் செய்நிரலாக்கம் காரணமாக விளையாடுபவர் ஒரு தடுமாற்றத்தின் மூலமாக மிசிங்னம்பரை எதிர்கொள்ள முடியும். மிசிங்னம்பரானது முதன்முதலாக மே 1999இல் நின்டெண்டோவினால் ஆவணப்படுத்தப்பட்டது.

மிசிங்னம்பரை எதிர்கொள்வது வரைவியல் வழுக்களை ஏற்படுத்துவதுடன் போட்டியாளரின் பொருட்பட்டியலில் ஆறாவதாக இருப்பதை பாரிய அளவில் படியெடுக்கச் செய்யும். பொக்கெமொன் சிவப்பு, நீலம் என்பனவற்றில் மிசிங்னம்பரின் தோற்றத்தை புகழ் பெற்ற காணொளியாட்டத் தடுமாற்றங்களுள் ஒன்றாக ஐ. சி. என். குறிப்பிட்டுள்ளது.

மிசிங்னம்பரைத் தோன்றச் செய்யும் நிகழ்வுகள் பற்றி நின்டெண்டோ பவரின் மே 1999 இதழில் முதன்முதலாகப் பதிவு செய்யப்பட்டது.

சில நிகழ்வுகளைத் தொடர்ந்து செய்வதன் மூலம் மிசிங்னம்பரைத் தோன்றச் செய்ய முடியும். முதலில், பொக்கெமொனைக் கைப்பற்றுவதற்கான உள்ளாட்டப் பயிற்சியைப் பார்த்த பிறகு, பறக்கும் தன்மை கொண்ட பொக்கெமொன் மூலம் சீனாபாத் தீவுக்குப் பறக்க வேண்டும். பிறகு, நீந்தும் தன்மை கொண்ட பொக்கெமொனின் மூலம் தீவின் கிழக்குக் கரையில் மேலும் கீழும் நீந்துவதனூடாக மிசிங்னம்பரை எதிர்கொள்ள முடியும்.



</doc>
<doc id="152742" url="https://ta.wikipedia.org/wiki?curid=152742" title="இருமுனையப் பிறழ்வு">
இருமுனையப் பிறழ்வு

இருமுனையப் பிறழ்வு ("Bipolar disorder" அல்லது "bipolar affective disorder") அல்லது இருதுருவக் கோளாறு என்பது கிளர்ச்சி-சோர்வு கோளாறான ஓர் உளநோய் ஆகும். உளநோய் கண்டறிதலில் ஒன்று அல்லது அதற்கு மேற்பட்ட அதீத உற்சாக நிலை நிகழ்விருந்து ஒன்று அல்லது மேற்பட்ட சோர்வு நிகழ்வுகள் இருப்பினும் இல்லாதிருப்பினும் அது இருமுனையப் பிறழ்வாக வகைப்படுத்தப்படுகிறது. உள்ளம் மிகவும் உயர்ந்த உணர்ச்சிகளுடன் இருக்கும் நிலை பித்து என அழைக்கப்படுகிறது. இவ்வாறான மிக உயர்ந்த மன உணர்நிலைகளை எட்டியவர்கள் பொதுவாக உளத்தளர்ச்சி உணர்நிலைகளையும் உணர்வதுண்டு. சில நேரங்களில் இரண்டும் ஒரே நேரத்தில் நிகழும் "கலந்த உணர்நிலை"யிலும் அவர்கள் இருக்கலாம். இத்தகைய இருவேறு அதீத மனநிலைகளுக்கு இடையே "வழமையான" உணர்நிலைகளிலும் இருப்பர்; ஆனால், சில நபர்களுக்கு தளர்வும் உற்சாகமும் விரைவாக மாறிக்கொண்டிருக்கலாம் - இது "விரைவுச் சுழற்சி" எனப்படுகிறது. தீவிரமான பித்து நிலைகளில் உளப்பிணி அறிகுறிகளான திரிபுக்காட்சிகளும் மாயத் தோற்றங்களும் வெளிப்படும். இந்த மனக்கோளாறை உணர்நிலை மாற்றங்களின் தன்மை மற்றும் தீவிரத்தைப் பொறுத்து இருமுனையம் I, இருமுனையம் II, சைக்ளோதைமியா என்ற பிற துணை பகுப்புகளில் வகைப்படுத்துகின்றனர். இவை அனைத்துமே "இருமுனையக் கற்றை" (bipolar spectrum) எனப்படுகிறது.

இருதுருவக்கோளாறு உள்ள ஒருவர் பித்து, உளச்சோர்வு ஆகிய இரு உளப்பிரச்சினைகளுக்கும் மாறி மாறி உட்பட்டு துன்பப்படுவார். சாதாரண மனச்சோர்வை ஒருதுருவ மனச்சோர்வு எனலாம். இருதுருவக் கோளாறில் பெரும்பாலும் முதலில் தோன்றுவது பித்து நிலையாகும். அக்காலப்பகுதியில் இதனால் பாதிக்கப்பட்டவர்கள் ஒரு உயர்ந்த சக்தியுள்ள மனோபாவத்துடன் இருப்பதோடு, வன்முறை, குற்றச்செயல்கள், மதுப்பாவனை, குடும்ப பிரச்சினைகள் ஆகியவற்றிலும் ஈடுபடக்கூடும். சிறிது காலம் பித்து நோய் நீடித்த பின் மனச்சோர்வு வரலாம். பித்து நிலையோடு ஒப்பிடும் போது மனச்சேர்வுக்குறிய காலம் குறைவாக இருந்த போதிலும் அதிக வலிமையுடன் தோன்றுவதால், இக்காலப் பகுதியில் தற்கொலை எண்ணங்களுடன் இருக்கக்கூடும். ஒருதுருவ மனச்சோர்வை விட இருதுருவக் கோளாறில் தற்கொலைக்கான வாய்ப்புக்கள் அதிகம்.

இந்தக் கோளாறு உள்ளவர்களின் மூளை உயர் ஆற்றல் நிலையில் இருக்கும். அல்லது மிகக் குறைந்த ஆற்றல் நிலையில் இருக்கும். இரு முனையம் என்பது மூளையின் இந்த இரு தீவிரநிலைகளையேக் குறிக்கிறது. மூளை உயர்ந்த நிலையில் இருக்கும்போது உணர்ச்சிகள் தீவிரமாக இருக்கின்றன; பயம், மகிழ்ச்சி போன்றவை கடுமையாக உணரப்படும். இந்த நிலையில், பித்து, இருக்கும்போது தங்களுக்கான தெரிவுகளை சிந்தித்து செயலாற்றும் பொறுமை இருக்காது; பிறருக்கு கொடை அளிப்பதோ பணத்தைச் செலவழிப்பதோ இயல்புக்கு மாறாக இருக்கும். எது உண்மை எது மனத்தோற்றம் என்று பிரிக்க முடியாத நிலையில் இருப்பர். வெகுண்டெழும்போதும் வன்முறையில் இறங்குவர்; இருப்பினும் இது பொதுவான கருத்துக்கு மாறாக அடிக்கடி நிகழ்வதில்லை.

மேலும் பித்து பிடித்தவர்கள் மிகுந்த தன்னம்பிக்கையுடனும் நேர்மறை நோக்குடனும் காணப்படுவர்.இதனால் பெரும் தீவாய்ப்புள்ள செயல்களில் இறங்குவர். பணம் இல்லாதபோதும் நிறைய தங்களிடம் இருப்பதாக எண்ணுவர். இறந்தவர்களை உயிருடன் இருப்பதாக எண்ணிச் செயல்படுவர். மிகவும் உரக்கவும் விரைவாகவும் பேசுவர். இவை எல்லாமே ஒருவரிடம் காணப்படத் தேவையில்லை; உள நோயில் ஒவ்வொருவருமே வெவ்வேறானவர்கள்.

இந்தக் கோளாறு உள்ளவர்களுக்கும் படைப்பாற்றுத் திறனுக்கும் தொடர்பு இருப்பதாகச் சில ஆய்வுகள் வெளிப்படுத்தி உள்ளன. சிலருக்கு இந்தக் கோளாறால் தங்கள் காதலை பராமரிக்கத் தெரிவதில்லை.

இருமுனையப் பிறழ்வுக்கான காரணமானது ஆளுக்காள் வேறுபடுகின்றது. இந்த இருமுனையப் பிறழ்வுக்கு அநேகமாகக் குறிப்பிடத்தக்க மரபியல் பங்களிப்பும் சூழல் தாக்கமும் காரணமாக இருக்கலாம் எனக் கூறப்படுகின்றது.

பிற உளநோய்களைப் போலவே இருமுனையப் பிறழ்வும் மருந்துகள் மூலமாகவும் பிற சிகிச்சை முறைகள் மூலமாகவும் கட்டுப்படுத்த முடியும். இவை ஒவ்வொருவருக்கும் அவரது நோய்த்தன்மை மற்றும் தீவிரம் பொறுத்து மாறுபடும். தங்களால் கட்டுப்படுத்திக்கொள்ள முடியும் என்று மருந்தை நிறுத்தினால் மீளவும் இந்நோய்க்கு ஆளாவது நிச்சயம். எனவே இந்நோயுடன் வாழ்தல் கடினமாயினும் நோயாளியும் அவரைச் சார்ந்தவர்களும் நோய்த்தன்மை குறித்து முழுமையாக அறிந்து கொண்டால் எளிதாகும். சில நேரங்களில் நோயாளியின் விருப்பத்திற்கு எதிராக மருந்து கொடுக்க வேண்டி வரலாம். மேலும் நோய்த்தன்மையை ஒட்டி சிலர் தற்கொலைக்கும் முயல்வர். இருப்பினும் இந்த நோயைக் குறித்து முழுவதுமாக விளக்குவது உதவுகிறது; சில முறைகள் இந்த நோயை எதிர்கொண்டவர்கள் மெதுவாக தங்கள் நோய்நிலையை உணர்ந்து சிகிச்சைக்கு ஒத்துழைப்பார்கள்.

இருமுனைப் பிறழ்வு சில மருந்துகள் அல்லது பானங்களால் மோசமடையலாம்:



</doc>
<doc id="152748" url="https://ta.wikipedia.org/wiki?curid=152748" title="எண்டோசல்ஃபான்">
எண்டோசல்ஃபான்

எண்டோசல்ஃபான் ("Endosulfan") ஓர் ஆக்கவுரிமை நீங்கிய ஆர்கனோகுளோரின் பூச்சிக்கொல்லியும் மென்னுண்ணிக் கொல்லியும் ஆகும். நச்சுத்தன்மை மற்றும் உயிரிகளில் திரட்டுக் குணங்களாலும் நாளமில்லா சுரப்பிகளை சீர்குலைப்பதாலும் நிறமற்ற திடநிலையிலுள்ள இந்த வேளாண்வேதிப் பொருள் மிகவும் சர்ச்சைக்குள்ளாகிவுள்ளது. இதனால் இம்மருந்து ஐரோப்பிய ஒன்றியம், ஆத்திரேலியா, நியூசிலாந்து மற்றும் சில ஆசிய மேற்கு ஆபிரிக்க நாடுகள் உட்பட 63 நாடுகளில் தடை செய்யப்பட்டுள்ளது ; ஐக்கிய அமெரிக்கா, பிரேசில் மற்றும் கனடாவில் படிப்படியாக விலக்கப்படுகிறது. இது சீனா, இந்தியாபோன்ற நாடுகளில்இன்னமும் பயன்படுத்தப்படுகிறது. இதனை பேயர் நிறுவனம், மக்தேசிம் ஆகா நிறுவனம் மற்றும் இந்திய அரசுத்துறை நிறுவனமான இந்துஸ்தான் இன்செக்டிசைட்ஸ் லிமிடெட் ஆகியனவுடன் பல நிறுவனங்கள் தயாரித்து வருகின்றன. சூழல் மாசுபடுதலை கருத்தில்கொண்டு உலகளவில் இதன் தயாரிப்பையும் பயன்பாட்டையும் இசுடாக்ஃகோம் மரபொழுங்கின் கீழ் தடை செய்திட முயற்சிகள் எடுக்கப்படுகின்றன.

உலகளவில் இந்தியா எண்டோசல்ஃபானின் மிகப்பெரும் பயன்பாட்டாளராகவும் முக்கிய தயாரிப்பாளராகவும் விளங்குகிறது. மூன்று நிறுவனங்கள் - எக்செல் கார்ப் கேர், இந்துஸ்தான் இன்செக்டிசைட்ஸ் மற்றும் கோரமண்டல் பெர்டிலைசர்ஸ் ஆண்டுக்கு 4500 டன் மருந்தை உள்நாட்டுப் பயன்பாட்டிற்கும் 4000 டன் மருந்தை வெளிநாட்டு ஏற்றுமதிக்காகவும் தயாரிக்கின்றன.

கேரளத்தின் காசர்கோடு மாவட்டத்தின் கிராமங்களான என்மகஜே, முலியர் மற்றும் அதன் சுற்றுப்புற கிராமங்களில் இதனால் ஏற்பட்ட பாதிப்பு மிக அதிகம் ஆகும். இங்கு 14 வயதுக்கு கீழ் உள்ள 613 குழந்தைகள் இதன் காரணமாக பாதிக்கப்பட்டுள்ளனர். ﻿ இங்கு கேரளா அரசின் தோட்டத் துறைக்குச் சொந்தமான முந்தரி தோட்டம் 2000 எக்டேர் பரப்பளவில் அமைந்துள்ளது. 1977-களில் பயிரிட ஆரம்பித்த போது மேல் தெளிப்பாக நாளொன்றுக்கு மூன்று முறை எண்டோசல்ஃபான் பயன்படுத்தப்பட்டிருக்கிறது. இது தெளிக்கப்படும் போதே அப்பகுதி மக்கள் உடல் ஒவ்வாமை, கண் எரிச்சல், சுவாசக் கோளாறு போன்ற பிரச்சனைகளுக்கு ஆளாகி உள்ளனர். மேலும் இதன் உபவிளைவாக காலப்போக்கில் இப்பகுதி மக்களுக்கு புற்று நோய், தோல் நோய், உடல் ஊனம், குன்றிய மனவளர்ச்சியுடன் ஆன குழந்தை பிறப்பு, இரத்தப் புற்றுநோய், வலிப்பு நோய், ஆண்மைக் குறைவு மற்றும் சுவாசக் கோளாறுகள் என பல்வேறுபட்ட நோய் அறிகுறிகள் தெரிய ஆரம்பித்தன. பாதிப்பின் மூல காரணத்தை உணர்ந்த மக்கள் பல்வேறு தரப்பில் எடுத்துக் கூறியும், பல போராட்டங்களை முன்னிறுத்தியும் அரசுத் தோட்டங்களில் இதன் பயன்பாடு நிறுத்தப்படவில்லை எனப்படுகிறது. பாதிப்புகள் தொடர்ந்துகொண்டிருக்க முடிவாக 2001 ம் ஆண்டு கேரளா அரசு இதன் பயன்பாட்டைத் தடை செய்தது.

எப்படி இந்த பாதிப்பிற்கு உள்ளானது என்பதை இது தொடர்பான ஆய்வுக் கட்டுரைகள் விளக்குகின்றன. எண்டோசல்ஃபான் பொதுவாக நீரில் மிகக் குறைந்த கரைதிறன் கொண்டது. இவை முந்திரித் தோட்டங்களில் மேல் தெளிப்பாக இலைகளின் மீது தெளிக்கப்படும் போது அவை கரையாமல் மழை நேரங்களில் அடித்துச் செல்லப்படுகின்றன. மேலும் கேரளாவின் இப்பகுதி அதிக மழை பெரும் பகுதி ஆதலால் அடிக்கடி மருந்து தெளிக்கப்படுவதும் அவை முகடுகளின் வழியே அடித்துச் செல்லப்படுவதும் வழக்கமாக காணப்பட்டிருக்கிறது. இவை அதன் சுற்றுப்புற நீர்நிலைகளில் கரையாமல் அதன் மேல் பரப்பில் மெல்லிய ஏடாக மிதந்து கொண்டிருந்திருக்கிறது. ஆனால் இவை வெறும் கண்களுக்குப் புலப்படுவதில்லை. மேலும் வெயில் நேரங்களில் இவை நீரின் மேல்பரப்பிலிருந்து சாதாரண வெப்பநிலையில் ஆவியாதலுக்கும் உட்படுவதால் சுவாசிக்கும் வளிமண்டலத்திலும் மிதந்து கொண்டிருந்திருக்கிறது. இந்நீர்நிலைகளே அன்றாட வாழ்வில் பயன்படுத்தப்படும் நீர் ஆதாரம் என்பதால் குடிநீர் மற்றும் உணவிலும் இவை கலந்துவிட்டன. ஆக சுவாசிக்கும் காற்று, மண், குடிநீர், குளம், குட்டை, உணவு என எல்லாவற்றிலும் என்டோசல்பான் கண்ணுக்குத் தெரியாமல் இரண்டறக் கலந்துபட்டுப் போயிருக்கிறது.

2001ஆம் ஆண்டில் கேரளாவில் எண்டோசல்ஃபான் தெளிப்பிற்கும் அப்பகுதியில் காணப்பட்ட சில சிறுவர்களின் குறைபாடான வளர்ச்சிக்கும் இடையேயுள்ள தொடர்பு ஆயப்பட்டது. துவக்கத்தில் எண்டோசல்ஃபான் பயன்பாடு தடை செய்யப்பட்டாலும் பூச்சிக்கொல்லி தயாரிப்பு நிறுவனங்களின் அழுத்தத்தால் தடை தளர்த்தப்பட்டது. அங்குள்ள நிலைமை "போபால் விஷவாயு சம்பவத்திற்கு இணையானது" என பேசப்பட்டது 2006ஆம் ஆண்டு கேரளாவில் எண்டோசல்ஃபான் தாக்கத்தால் இறந்ததாக அறியப்பட்ட 135 பேர்களின் உறவினர்களுக்கு ரூ.50000 ஈட்டுத்தோகையாகக் கொடுக்கப்பட்டது. முதல் அமைச்சர் வி. எஸ். அச்சுதானந்தன் நச்சுத்தன்மையால் பாதிக்கப்பட்டோருக்கு "அரசே அவர்களின் சிகிட்சை, உணவு மற்றும் மறுவாழ்விற்கான ஆதரவை ஏற்கும் " என உறுதிமொழி அளித்தார்.

பல சமூக செயல்திறனாளர்களும் சமூக அமைப்புகளும் இம்மருந்தின் நச்சுத்தன்மையால் தாக்கப்பட்டோருக்கு மறுவாழ்வு அளிக்க முன்வந்துள்ளன. இந்தியாவில் இதனை தடை செய்ய அவர்கள் கோரி வருகின்றனர். ஆனால் இந்திய அரசு இதனை ராட்டர்டேம் மற்றும் இசுடாக்ஃகோம் மரபொழுங்குகளில் சேர்ப்பதை எதிர்த்து வருகிறது.

அகமதாபாத்தில் உள்ள தேசிய தொழில்சார் நலக் கழகம் (NIOH) கேரளாவின் வடக்கு மாவட்டமான காசர்கோட்டில் உள்ள பத்ரி சிற்றூரில் எண்டோசல்ஃபான் தொடர்பால் ஏற்பட்டதாகக் கருதப்படும் "வழக்கமிலா நோய்களின் ஆய்வு அறிக்கை"யை வெளியிட்டது. இதனை திரும்பப் பெறுமாறும் பூச்சிக்கொல்லிக்கு தடை விதிக்கக் கூடாது என்றும் இதன் தயாரிப்பில் ஈடுபடும் தொழிலகங்களின் ஏராளமான தொழிலாளர்கள் நவம்பர் 15, 2010 அன்று ஓர் பேரணியை நடத்தினர். நாடாளுமன்ற உறுப்பினரான ராசேந்திரசிங் ராணா இப்பேரணித் தொழிலாளர்களை ஆதரித்து பிரதமர் மன்மோகன் சிங் மற்றும் தொடர்புள்ள அமைச்சருக்கும் இந்த அறிக்கையை திரும்பப் பெற வலியுறுத்தி கடிதம் எழுதினார். எண்டோசல்ஃபான் தடையால் தொழிலாளர்களின் வாழ்க்கை பாதிக்கப்படும் என்று பாவ்நகர் சட்டப்பேரவை உறுப்பினர் திருமதி. விபாரி தாவேயும் பேரணியில் கலந்துகொண்டு மாவட்ட ஆட்சித்தலைவரிடம் எண்டோசல்ஃபானுக்கு தடை விதிக்கக்கூடாது என்று விண்ணப்பம் கொடுத்தனர்.

கேரள அரசின் மாசுக்கட்டுப்பாட்டு வாரியம் நவம்பர் 10, 2010 இல் கேரளாவில் எண்டோசல்ஃபான் பயன்பாட்டிற்கு தடை விதித்தது. இதனைத் தொடர்ந்து பெப்ரவரி 18, 2011இல் கர்நாடக அரசும் தனது மாநிலத்தில் 60 நாட்களுக்கு தடை விதித்தது. தேசிய அளவில் இவ்வாறான தடையை விதிக்க இயலாது என்று நடுவண் வேளாண் அமைச்சர் சரத் பவார் கூறியுள்ளார்.

பாவ்நகர் பேரணியில் கொடுக்கப்பட்ட மனுவினைத் தொடர்ந்து குசராத் அரசு எண்டோசல்ஃபான் தாக்கம் குறித்த புதிய ஆய்வினை மேற்கொள்ள ஓர் குழுவினை ஏற்படுத்தியது. இக்குழுவில் தேசிய தொழில்சார் நலக் கழகத்தின் முன்னாள் துணை இயக்குனரும் உறுப்பினராக உள்ளார். இக்குழு உலக சுகாதார அமைப்பு, FAO, பன்னாட்டு புற்றுநோய் ஆய்வு முகமையகம் போன்ற அமைப்புகளின் ஆய்வுகள் எண்டோசல்ஃபான் புற்றுநோய்க்காரணியோ (carcinogenic), உறுப்பு மாறுபாடுகளை விளைவிக்கக்கூடியதோ (teratogenic), மரபணு மாற்ற முகமையோ (mutagenic) அல்லது மரபணு நச்சுத்தன்மையோ (genotoxic) கொண்டவை அல்ல என்று நிலைநிறுத்தியிருப்பதாகக் கூறியுள்ளது. இக்குழு எண்டோசல்ஃபானை எதிர்கொண்ட விவசாயிகள் மீது நடத்திய இரத்த சோதனைகளில் வேதிப்பொருளின் எந்தக் கூறும் காணப்படாதது அறியப்பட்டுள்ளது.

இதனிடையில் கேரளாவில் இந்தப் பூச்சிக்கொல்லி மருந்திற்கு எதிரான போராட்டம் வலுத்து வருகிறது. நாடு தழுவிய தடையை நடுவண் அரசு விதிக்கக் கோரி ஏப்ரல் 25,2011 அன்று மாநில முதலமைச்சர் வி. எஸ். அச்சுதானந்தன் உண்ணாநோன்பு போராட்டம் துவங்கினார்.

எண்டோசல்ஃபான் விவசாய தொழிலாளர்களுக்கும் வனவிலங்குகளுக்கும் ஏற்றுக்கொள்ளமுடியாத கெடுதல் விளைவிக்கும் பூச்சி மருந்து என்று உலக சுகாதார நிறுவனம் அறிவித்துள்ளது மேலும் இதனை முற்றிலும் தடை செய்ய 2010, 10 சூன் அன்று முயற்சி மேற்கொண்டது, இந்தியா முழு தடைக்கு உடன்படவில்லை எனினும் ஏப்பிரல் 29, 2011 அன்று எண்டோசபான் மனிதர்களுக்கு கேடு விளைவிப்பதை ஜெனிவாவில் நடைபெறும் உலக மாநாட்டில் ஒத்துக்கொண்டு படிப்படியாக பயன்படுத்துவதை நீக்குவதாகவும் சில பயிர்களுக்கு எண்டோசல்பான் பயன்படுத்த அனுமதிக்கும்படியும் கேட்டுள்ளது.



</doc>
<doc id="152753" url="https://ta.wikipedia.org/wiki?curid=152753" title="மர்மக் கிரகம்">
மர்மக் கிரகம்

நிபிரு "(Nibiru)" என்பது நாசா நிறுவனம் அனுப்பிய கபுள் "(Hubble)" என்ற செயற்கைக் கோள் தொலைநோக்கியால் கண்டறியப்பட்டதாக சொல்லப்படும் கருஞ்சிவப்புக் கோள் ஆகும். இருப்பினும் இதற்கான போதிய அறிவியல் ஆதாரங்கள் இல்லை. நிபிரு கோளானது பிளானட் எக்சு "(Planet-X)" எனவும் அறியப்படுகிறது. இது பூமியை நோக்கி வந்து கொண்டு இருப்பதாகவும் அது 2012 இல் பூமியை நெருங்கும் எனவும் சொல்லப்பட்டது. இது ஒளியற்ற கோள் என்பதால் நம் கண்களுக்கு தெரிவதில்லை என்றும் நம்புகின்றனர். மர்மக் கிரகம் (Planet X) எனவும் அழைக்கப்படும் இது சூர்யக் குடும்பத்தில் உள்ள தேடப்படும் கிரகமாகும். இது நெப்டியூன் கிரகத்தைத் தாண்டி (புளூட்டோ தவிர்த்து) இருக்கிறது.
மர்மக் கிரகம் என்ற வாதத்தை முதலில் லோவல் (பெர்சிவால் உலோவெல்) என்ற வானியலார் 1846ஆம் ஆண்டு முன் வைத்தார்.


யுரேனஸ், நெப்டியூன் போன்ற கிரகங்கள் சில சமயங்களில் தன் ஓடுபாதையிலிருந்து சிறிது விலகி பயனிக்கிறது. இந்நிகழ்வு வேறொரு கிரகத்தின் அதிக ஈர்ப்பு விசையால் நிகழ்கிறது என்று அனுமானித்தார். இதற்கு வியாழன் அளவு நிறை இருக்கலாம்.



அதனால் மேலுள்ள 2 வழிகளும் கடினமானவையே.

நிபிரு கோள் பற்றி சுமேரியர் "(Sumerian)" நாகரிக மக்கள் எழுதியக் கல்வெட்டுகளிலும் கிடைத்தது. 6000 ஆண்டுகளுக்கு முன்னர் மெசபடோமியாவில் (Mesopotamia) "(ஈரானுக்கும், ஈராக்குக்கும் இடையே)" வாழ்ந்த சுமேரியர்கள் அதற்கு 'நிபிரு' (Nibiru) என்று பெயரிட்டிருந்தனர். சுமேரியர்களின் சித்திர எழுத்துகளையும், கல்வெட்டுகளையும் படித்த போதுதான் அதற்கு விடை கிடைத்தது. அதன்படி சுமேரிய மொழியில் 'நிபிரு' என்றால் இடைவெட்டும் கோள் "(Crossing Planet)" என்று அர்த்தம்.

இன்னொரு சூரியன் நமது சூரிய குடும்பத்திற்கு அருகில் உள்ளதாகவும், நிபிரு மிகவும் வித்தியாசமான ஒரு நீள்வட்டத்தில் இரண்டு சூரியன்களையும் சுற்றுவதாகவும் சொல்கின்றனர்.
இன்றைய நிலையில், அதாவது 2012 டிசம்பர் 21ம் திகதி உலகம் அழியப் போகிறது என்று நாம் சொல்லும் நிலையில், ஒரு வருடத்துக்கு முன்நிபிரு கோள் பூமியிலிருந்து 5.8 வா.அ "(AU) (Astronomical Unit)" தூரத்தில் இருக்கிறது (ஒரு வா.அ = 149 598 000 கிலோமீட்டர்கள் ஆகும்). அதன் சுற்றும் வேகத்தில் ஆறு மாதங்களில் 2.9 வா.அ தூரத்தில் இருக்கும். மூன்று மாதங்களில் 1.7 AU, ஒரு மாதத்தில் 0.64 வா.அ என்று மிக அண்மிக்கும். உலகம் அழியும் தினத்திற்கு முதல் நாளான, 20ம் திகதி டிசம்பர் 2012 இல் 0.024 வா.அ தூரத்தில் நிபிரு கோள் இருக்கும். அதாவது வெறும் 35 இலட்சம் கிலோமீட்டர்கள் தூரத்தில் இருக்கும். இது அண்ணளவாக பூமிக்கு மிக அண்மையில் இருக்கும் செவ்வாய் கிரகத்தின் தூரத்தின் அரைவாசி தூரம்.இப்போது இந்தக் கோள் இருக்கும் நிலையில், சாதாரண தொலைநோக்கிகளால் இது நமக்கு தெரிவதற்கு சாத்தியமில்லாத தூரத்தில் இருப்பதாகவே பலர் கருதுகிறார்கள். ஒரு நட்சத்திரம் என்றால் அதன் ஒளியை வைத்துக் கண்டு பிடிப்பது சிரமம் இல்லை. ஆனால் ஒரு கோளை அண்டத்தின் இருட்டில் கண்டுபிடிப்பது அவ்வளவு சாதாரணமல்ல. ஆனாலும் நாசா அதைக் கண்டிருக்கலாம் என்ற சந்தேகம் பலமாகவே இருக்கிறது. இந்தக் கோள் பற்றிய இரகசியத்தை நாசா மறைத்து வைத்திருக்கிறது என்று, அமெரிக்கப் பத்திரிகைகளான 'நியூயார்க் டைம்சு' "(New York Times)", தி வாசிங்டன் போசுட் "(The Washington Post)" ஆகியன கூட வெளிப்படையாக செய்தி வெளியிட்டன.


</doc>
<doc id="152763" url="https://ta.wikipedia.org/wiki?curid=152763" title="மகாராஜபுரம் சந்தானம்">
மகாராஜபுரம் சந்தானம்

மகாராஜபுரம் சந்தானம் ("Maharajapuram Santhanam", டிசம்பர் 3, 1928 - சூன் 24, 1992) பிரபலமான கருநாடக இசைக் கலைஞர் ஆவார்.

தமிழ்நாடு சிருனங்குர் என்ற கிராமத்தில் மகாராஜபுரம் விஸ்வநாத ஐயர் என்ற இசைக்கலைஞருக்குப் பிறந்தவர். இசைப் பயிற்சியை தனது தந்தையிடம் கற்றார். மெலட்டூர் சாமா தீட்சிதரின் மாணவராகவும் இருந்தார்.

இவர் பல்வேறு பாடல்களையும் இயற்றியுள்ளார். இவர் முருகனின் மீதும், காஞ்சி சங்கராச்சாரியார் மகாப்பெரியவாள் ஸ்ரீ சந்திரசேகர சரஸ்வதி ஸ்வாமிகள் மீதும் பலப் பாடல்கள் எழுதியுள்ளார். யாழ்ப்பாணத்தில் இராமநாதன் இசைக் கழகத்தின் (தற்போது யாழ்ப்பாணம் பல்கலைக்கழக நுண்கலைக் கல்லூரி) முதல்வராக பணிபுரிந்து பின்னர், சென்னையில் வாழ்ந்து வந்தார்.

சுவாமி தயானந்த சரசுவதி இயற்றிய "போ சம்போ" (ரேவதி), "மதுர மதுர" (பாகேஸ்ரீ), ஆகிய இரண்டு பாடல்களும் "உன்னை அல்லால்" (கல்யாணி), "சதா நின் பாதமே கதி, வரம் ஒன்று" (சண்முகப்ரியா), "ஸ்ரீசக்ர ராஜ" (ராகமாலிகா), "நளின காந்தி மதிம்" (ராகமாலிகா), "க்ஷீராப்தி கன்னிகே" (ராகமாலிகா) ஆகிய பாடல்கள் இவர் பாடி பிரபலமான பல பாடல்களில் அடங்கும்.

இவர் திருமலை திருப்பதி தேவஸ்தானம், காஞ்சி சங்கர மடம், பிட்ஸ்பர்க், பென்சில்வேனியா வெங்கடாசலபதி கோவில் மற்றும் கணபதி சச்சிதானந்த ஆச்சிரமம் ஆகியவற்றில் ஆசுதான வித்வானாகவும் இருந்துள்ளார்.

மகாராஜபுரம் சந்தானம் 1992 சூன் 24 இல் வாகன விபத்தில் காலமானார். இவரைத் தொடர்ந்து இவரது மகன்கள் மகாராஜபுரம் எஸ். ஸ்ரீநிவாசன் மற்றும் மகாராஜபுரம் எஸ். ராமச்சந்திரன், இவரது முதன்மை மாணவர் ஆர். கணேஷ் ஆகியோர் இவரது இசை பாணியைத் தொடர்ந்து வருகின்றனர்.

இவரின் நினைவாக சென்னை தியாகராய நகரில் உள்ள கிரிபித் சாலை, "மகாராஜபுரம் சந்தானம் சாலை" எனப் பெயர் மாற்றம் செய்யப்பட்டது. மிகப் பிரபலமான கிருஷ்ண கான சபாவும், முப்பாத்தம்மன் கோவிலும் இந்த சாலையில் உள்ளன. 'மகாராஜபுரம் சந்தானம் தினம்' ஒவ்வோர் ஆண்டும் டிசம்பர் 3 அன்று அனுசரிக்கப்படுகிறது.



</doc>
<doc id="152764" url="https://ta.wikipedia.org/wiki?curid=152764" title="வெள்ளியங்காட்டான்">
வெள்ளியங்காட்டான்

வெள்ளியங்காட்டான் (1904 - 1991) என்னும் தமிழ்க் கவிஞரின் இயற்பெயர் என். கே. இராமசாமி. தன்னுடைய வாழ்க்கைப்பாட்டிற்காக விவசாயியாக, தையல்காரராக, ஆசிரியராக, இதழொன்றில் மெய்ப்புப் பார்ப்பவராக (Proof Reader) பணியாற்றியர். பகுத்தறிவாளராக, ஒடுக்கப்பட்டவர்களின் விடுதலைப் போராளியாக, கவிஞராக இனங்காணப்படுபவர்.

இவர், கோவை மாவட்டத்தில் காரமடையில் இருந்து குந்தாவிற்குச் செல்லும் வழியில் நீலமலை அடிவாரத்தில் உள்ள வெள்ளியங்காடு என்னும் சிற்றூரில் 1904ஆம் ஆண்டில் பிறந்தவர். தன்னுடைய ஊரை அடியாகக்கொண்டு வெள்ளியங்காட்டான் என்னும் புனைப்பெயரில் கவிதைகள் எழுதினார். திண்ணைப் பள்ளியில் மூன்றாண்டுகள் தமிழ் நெடுங்கணக்கைப் பயின்றார். பின்னர் தன் முயற்சியால் தமிழ் இலக்கண, இலக்கியங்களைக் கற்றுத் தேர்ந்தார். வயிற்றுப்பாட்டிற்காக கர்நாடகவில் சிலகாலம் வாழ்ந்தபொழுது கன்னடமொழியைக் கற்றுக் கொண்டார்.

வெள்ளியங்காட்டான் தன் வாழ்நாளில் பல்வேறு பணிகளைச் செய்தார். 1945- 1946 ஆம் ஆண்டுகளில் வரதராஜபுரத்தில் தையல்காரர் வாழ்க்கை. அப்பொழுது கலரா நோய்க்கு ஆளான பக்கத்துத்தோட்டப் பணியாளர் குடும்பத்தை தன்னுடைய குடிகிடப்பில் வைத்துக் காப்பாற்றியதால் ஊரை விட்டு வெளியேற்றப்பட்டார். பின்னர் கெம்பனூரில் காந்தியவாணரான லிங்கம் என்பவரில் உதவியால் திண்ணைப் பள்ளி ஆசிரியராக இருந்தார். அதன் பின்னர் கந்தே கவுண்டம்பாளையத்தில் ஆசிரியர் வேலை.

இடையில் சிறிதுகாலம் கோவை சிங்காநல்லூரில் நவஇந்தியா இதழில் மெய்ப்புப் பார்க்கும் பணியாற்றினார். 1951 ஆம் ஆண்டில் கோவையிலிருந்து 16 கிலோமீட்டர் தொலைவில் வையம்பாளையம் என்னும் ஊரில் இருந்த சுதந்திர வித்யாலயம் என்ற உயர்நிலைப் பள்ளியில் விடுதிக் காப்பாளராக வேலைபார்த்தார். குழந்தைகளுக்கு காய்ந்த காய்கறிகளை சமைத்து வழங்குவதை எதிர்த்துத் தொடர்ந்த் சர்ச்சையில் அங்கிருந்து விலகினார்.

வாழ்வின் இறுதியில் சில ஆண்டுகள் கர்நாடக மாநிலத்தில் மைசூர் நகருக்கு அருகில் உள்ள சிற்றூர் ஒன்றில் தோட்ட மேலாளராகப் பணியாற்றினார்.

வெள்ளியங்காட்டான் கோவை மாவட்டத்தில் உள்ள செங்காளிபாளையம் என்னும் ஊரில் பிறந்த குட்டியம்மாள் என்பவரை மணந்தார். ;இவர்களுக்கு மனோகரன் என்னும் மகனும் வசந்தாமணி, நளினி என்னும் மகள்களும் பிறந்தனர். 1950 ஆம் ஆண்டில் குட்டியம்மாள் காசநோயால் மரணமடைந்தார்.

வெள்ளியங்காட்டான் புற்றுநோய்க்கு ஆட்பட்டு 1991ஆம் ஆண்டில், தனது 87 ஆவது அகவையில், கோவையில் மறைந்தார். இவருடைய படைப்புகளை 2010-11ஆம் நிதியாண்டில் தமிழ்நாடு அரசு நாட்டுடைமை ஆக்கியது.

வெள்ளியங்காட்டானின் படைப்புகள் அனைத்தையும் தொகுத்து 1716 பக்கங்களில் இரண்டு தொகுதிகளாக, வெள்ளியங்காட்டான் படைப்புகள் என்னும் தலைப்பில் 2011 ஆம் ஆண்டில் காவ்யா பதிப்பகத்தால் வெளியிடப்பட்டு உள்ளன.

கோவை தமிழ் எழுத்தாளர் மன்றம் வெளியிட்ட எழுக! கவிஞ! என்னும் தொகுப்பில் உள்ள இவருடைய துணிவு என்னும் கவிதையை பேராசிரியர் முனைவர் சாலை இளந்திரையன் உருது மொழியில் மொழிபெயர்க்கச் செய்தார். அக்கவிதை அம்மொழி இதழொன்றில் வெளிவந்துள்ளது.

தீட்டி வீசிடும் கத்திக் கெதிர்செலின்
நாட்டுநன் மையைக் கோரி யழைத்திடின்

மாபெரு மிந்த வுலகம் முழுவதும்
பாபிக ளான வொருசில ரேயிதைப்

"ஒரு எழுச்சி, ஒரு நுழைவு, ஒரு நெகிழ்வு, ஒரு பொறி, ஒரு ஏக்கம், ஒரு வியப்பு, ஒரு தோற்றம், ஒரு மின்னல், இவற்றுக்கு வண்ணம் கொடுத்து வெளிப்படுத்தும் கவிதைக்கு "லிரிக்' என ஆங்கில இலக்கியத்தில் அடையாளம் கூறப்படுகிறது. வெள்ளியங்காட்டான் கவிதைகளைப் படித்தபோது "லிரிக்' கவிதைகளுக்கு வேண்டிய கனல் மூண்டிருப்பதைக் கண்டேன்' - கவிஞர் திரிலோக சீதாராம்

"வயல் வெளிகளிலே அன்பு / வடிவநெல்லெல்லாம் / சுயநல எருமை அந்தோ / சூரையாடுதே' என்ற வெள்ளியங்காட்டான் பாடலையும் இதர பாடல்களையும் குறிப்பிட்டு எளிமையும், உண்மையான உணர்ச்சியும் உள்ள பாடல்கள் வெள்ளியங்காட்டான் பாடல்கள் - பேராசிரியர் அ. சீனிவாசராகவன்

“வெள்ளியங்காட்டானை யார் என்று எனக்குத் தெரியாது. அவர் பாடல்களோ எனக்கு பழக்கமிருக்கிறது. அவர் பாடல்களில் நாட்டின் பண்பு நன்றாக இருக்கிறது. உண்மைகளையே சொல்லியிருப்பதனால் பாட்டுகள் பொருளுடையாவாக இருக்கின்றன" - கொத்தமங்கலம் சுப்பு



</doc>
<doc id="152766" url="https://ta.wikipedia.org/wiki?curid=152766" title="அர்ஜுன் அப்பாதுரை">
அர்ஜுன் அப்பாதுரை

அர்ஜுன் அப்பாதுரை, உலகமயமாக்கல் மற்றும் நவீனம் குறித்து ஆராயும் தற்கால ஆய்வாளர். இவர் 1949இல் பிறந்து, தற்சமயம் நியூ யார்க்கில் வாழ்கிறார்.

அர்ஜுன் அப்பாதுரை இந்தியாவிலுள்ள மும்பையில் பிறந்தார். ஐக்கிய அமெரிக்காவிற்கு வரும் முன்னர் ஆரம்ப கால கல்வியை இந்தியாவிலுள்ள மும்பையிலேயே கற்றார்..

இவர் சிக்காகோ பல்கலைக்கழகத்தில் பேராசிரியராக பணிபுரிந்தார். சில காலத்திற்கு பின் யேல் பல்கலைக்கழகத்தில் சேர்ந்தார். இவர், தற்போது நியூயார்க் பல்கலைக்கழகத்தின் ஊடகம், கலாச்சாரம் மற்றும் தொடர்பாடல் துறையில் உறுப்பினராயுள்ளார்.

இவர் திருவல்லிக்கேணியில் உள்ள பார்த்தசாரதி கோயிலின் தேரோட்டத்தை மையமாகக் கொண்டு முனைவர் பட்டம் பெற்றார்.



</doc>
<doc id="152770" url="https://ta.wikipedia.org/wiki?curid=152770" title="விநாயகர் அகவல்">
விநாயகர் அகவல்

விநாயகர் அகவல் என்னும் நூல் ஔவையார் என்னும் புலவரால் பாடப்பட்டது. 
இதனைப் பாடிய ஔவையார் 14ஆம் நூற்றாண்டில் வாழ்ந்தவர்.

முதலான செய்திகள் இதில் கூறப்பட்டுள்ளன.

இந்த நூல் காட்டும் தெளிவு

 சீதக் களபச் செந்தா மரைப்பூம்


</doc>
<doc id="152775" url="https://ta.wikipedia.org/wiki?curid=152775" title="ஔவையார் (சிற்றிலக்கியப் புலவர்)">
ஔவையார் (சிற்றிலக்கியப் புலவர்)

ஔவையார் பாடிய நூல் என்னும் குறிப்போடு இரண்டு நூல்கள் உள்ளன.
ஆகிய இந்த இரண்டும் சிற்றிலக்கியங்கள்


</doc>
<doc id="152782" url="https://ta.wikipedia.org/wiki?curid=152782" title="கேர்டா டேரோ">
கேர்டா டேரோ

கேர்டா டேரோ ("Gerda Taro", ஆகத்து 1, 1910 - சூலை 26, 1937) புகழ்பெற்ற புகைப்படக் கலைஞராவார். இவர் போர்க்களத்தில் புகைப்படம் பிடித்து பிரபலமானவர்.

இவர் 1910ஆம் ஆண்டு செருமனியில் போலிய யூதக் குடும்பம் ஒன்றில் பிறந்தார். இவர் தன் வாழ்வின் பெரும்பகுதியை புகைப்படக் கலைஞராக கழித்தார். செருமானிய நாட்சிகள் மக்களுக்கு எதிராக நடத்திய போர்களின் போது போர்க்களக் காட்சிகளை படம்பிடித்துக் காட்டினார்.

இவர் மீதான கோபத்தில், குடும்பத்துடன் நாடு கடத்தப்பட்டார். சிறையிலிருந்து விடுதலையாகி, கடைசிவரை குடும்பத்தினரை பார்க்க முடியாமலே இறந்தார். இவர் மேற்கொண்ட தியாக வாழ்வினால், அரச குடும்பத்தினரை மட்டும் புதைக்கும் மயானத்தில் இவரது உடல் அடக்கம் செய்யப்பட்டது குறிப்பிடத்தக்கது.


</doc>
<doc id="152797" url="https://ta.wikipedia.org/wiki?curid=152797" title="எஸ். கே. சிவக்குமார்">
எஸ். கே. சிவக்குமார்

முனைவர். எஸ். கே. சிவ்குமார் ("சிவக்குமார்" என்றும் உச்சரிக்கப்படும்) இந்திய அறிவியலாளரும் இந்திய விண்வெளி ஆய்வு மையத்தின் செயற்கைக்கோள் மையத்தின் இயக்குனரும் ஆவார். இந்தியாவின் ஆளில்லா நிலவு துழாவுகை திட்டமான சந்திரயான்-1 செயலாக்கத்திற்குத் தேவையான தொலை அளவியல் கருவி அமைப்புக்களின் மேம்படுத்தல்களில் முதன்மை பங்காற்றினார். கர்நாடக மாநிலத்தின் மைசூரைச் சேர்ந்த சிவக்குமார் இந்தியாவின் ஆழ் விண்வெளி தொலைத்தொடர்பின் "தந்தை" எனக் கருதப்படுகிறார். 




</doc>
<doc id="152800" url="https://ta.wikipedia.org/wiki?curid=152800" title="மரியோ பலோட்டெலி">
மரியோ பலோட்டெலி

மரியோ பர்வூயா பலோட்டெலி ("Mario Barwuah Balotelli", பிறப்பு: ஆகத்து 12, 1990) இத்தாலியைச் சேர்ந்த காற்பந்தாட்ட விளையாட்டு வீரர். பலோட்டெலி மான்செஸ்டர் சிட்டி காற்பந்துக் கழக அணியிலும் இத்தாலிய தேசிய அணியிலும் முன்னால் நின்று தாக்கி ஆடும் காற்பந்தாட்டளராக உள்ளார்.

பலோட்டெலி தனது காற்பந்தாட்ட வாழ்வை ஏ.சி. லூமெசான் அணியில் துவங்கினார். முன்னதாக பார்செலோனா காற்பந்தாட்டக் கழகத்தில் விளையாட எடுத்த முயற்சிகள் தோல்வியுற்றன. பின்னர் 2007ஆம் ஆண்டில் மிலன் இன்டர்நேசனியனோல் கழகத்தில் சேர்ந்தார். அங்கு அணியின் பயிற்சியாளருடன் பிணக்குகளுடனான உறவு இருந்தது. பல ஒழுங்குமுறைச் சிக்கல்களுக்குப் பிறகு சனவரி 2009இல் இன்டர் மிலன் முதலாம் அணியிலிருந்து இடைநீக்கம் செய்யப்பட்டார்.

இத்தாலியத் தொலைக்காட்சி ஒன்றில் ஏ.சி.மிலன் சீருடையுடன் தோன்றியதால் மார்ச் 2010இல் இன்டர் மிலன் இரசிகர்கள் மிகவும் கொதிப்படைந்தனர். இதனால் இவரது விளையாட்டு வாழ்வு இன்டர் மிலன் அணியில் முடிந்தது என்ற நிலையில் தொடர்ந்து இன்டருக்கு ஆடி வந்தார். முன்னாள் பயிற்சியாளர் ராபர்டோ மொன்சினி இவருக்கு புதுவாழ்வு கொடுக்கும் வகையில் மான்செஸ்டர் சிட்டி கழக அணியில் ஆகத்து 2010இல் சேர்த்துக் கொண்டார். இங்கும் இவரது ஆட்டமும் விளையாட்டு மைதானத்திற்கு வெளியேயான நடத்தையும் குறிப்பிடக்கூடியதாக இல்லை.

கானாவைச் சேர்ந்த பலோட்டெலி, இத்தாலியின் தேசிய அணியில் ஆகத்து 10, 2010இல் இணைந்தார். இத்தாலிய தேசிய காற்பந்தாட்ட அணியில் விளையாடும் முதல் கருப்பினத்தவர்களில் ஒருவராக உள்ளார்.



</doc>
<doc id="152802" url="https://ta.wikipedia.org/wiki?curid=152802" title="மின்னணுத் தோற்றப் படங்காட்டி">
மின்னணுத் தோற்றப் படங்காட்டி

மின்னணுத் தோற்றப் படங்காட்டி (Electronic visual display) என்பது நிகழ்ப்பட படங்காட்டியாகவும், நிரந்தர பதிவாக்கமில்லாமல் மின்னணுவாக அனுப்புகிற படிமங்களைக்காட்டலும், வெளியிடு கருவியாகவும், தோற்றப் வரவேற்பாகவும், தட்டைப் பலகக் படங்காட்டிகளையும் உள்ளடக்கிய படங்காட்டு நுட்பங்கள் ஆகும்.

தொலைக்காட்சித் தொகுப்பு, அல்லது கணினித் காட்சித்திரை ஆகியவை மின்னணுத் தோற்றப் படங்காட்டியின் பொது பயன்பாடுகள் ஆகும்.


</doc>
<doc id="152803" url="https://ta.wikipedia.org/wiki?curid=152803" title="பந்தன் அந்தாதி">
பந்தன் அந்தாதி

பந்தன் அந்தாதி என்னும் நூல் ஔவையாரால் பாடப்பட்டது என அந்த நூலின் குறிப்பு கூறுகிறது. அந்த நூலின் உள்ளே வரும் பாடல்களை எண்ணிப் பார்க்கும்போது இந்த நூல் எந்த ஔவையாராலும் பாடப்படவில்லை என்பது தெளிவாகும். இந்த நூலில் உள்ள ஒரு பாடல் ஔவையாரையே குறிப்பிடுகிறது. இதனால் ஔவையார் பெயரில் யாரோ ஒரு புலவர் இந்த நூலைச் செய்திருக்கிறார் என்பது தெளிவாகிறது. 

கதை



</doc>
<doc id="152804" url="https://ta.wikipedia.org/wiki?curid=152804" title="இந்திய விண்வெளி ஆய்வு மைய செய்மதி நடுவம்">
இந்திய விண்வெளி ஆய்வு மைய செய்மதி நடுவம்

இந்திய விண்வெளி ஆய்வு மைய செய்மதி நிலையம் (Indian Space Research Organisation Satellite Centre) என்பது விண்கல பூட்டல் ஒருங்கிணைப்பு மற்றும் தொழினுட்ப சோதனைக்கான இந்தியாவின் முன்னணி இசுரோ நிலையமாகும். இது கருநாடக மாநிலத்தில் பெங்களூரில் அமைந்துள்ளது. இவ்விடத்தில் இந்திய தேசிய செயற்கைக்கோள் தொகுதி, இந்திய தொலை உணர்வு செயற்கைக்கோள் தொகுதி அத்துடன் ஜிசாட் ஆகியவற்றை உள்ளடக்கிய 102 செய்மதிகளை உற்பத்தி செய்துள்ளனர்.

இந்நடுவத்தில் தற்போது அறிவியலாளர் மற்றும் இயக்குநராக மயில்சாமி அண்ணாதுரை உள்ளார்.


</doc>
<doc id="152805" url="https://ta.wikipedia.org/wiki?curid=152805" title="கல்வியொழுக்கம்">
கல்வியொழுக்கம்

கல்வியொழுக்கம் என்னும் நூல் பிற்கால ஔவையார் ஒருவரால் பாடப்பட்ட பல நூல்களில் ஒன்று. செந்தமிழ் இதழ் ஆசிரியர் இதனைக் குறிப்பிடுகிறார். 

"கல்வியொழுக்கம் என்பது ஒரு நூல். இது மொழிக்கு முதலாம் எழுத்துக்களின் அடைவே நாற்சீர் அடியான் வருவது" என அவர் குறிப்பிடுகிறார்.

இந்த நூலிலிருந்து அவர் தரும் எடுத்துக்காட்டு
இந்த நூலின் காலம் நாம் தெளிவுபடுத்திக்கொண்ட 6 ஔவையார் பட்டியலில் இணைக்கப் போதிய சான்று இல்லாவிட்டாலும் ஆத்திசூடி, கொன்றை வேந்தன் நூல்களில் உள்ளது போல் வருக்க எழுத்து வரிசையும், பொருளமைதியும் கொண்ட நூல் எனக் குறிப்பிடப்படுவதால் அந்த நூல்கள் தோன்றிய 12ஆம் நூற்றாண்டு இந்த நூலின் காலம் எனக் கொள்வது பொருத்தமானது.



</doc>
<doc id="152807" url="https://ta.wikipedia.org/wiki?curid=152807" title="தமிழறியும் பெருமான் கதை">
தமிழறியும் பெருமான் கதை

தமிழறியும் பெருமான் கதை என்பது ஔவையாரோடு தொடர்புடைய கதைகளில் ஒன்று. தமிழறியும் பெருமான் என்பது ஒரு பெண்ணின் பெயர். 

அரசகுமரனும் அரசகுமரியும் காதலர்கள். வில்லன் ஒருவனால் இருவரும் கொல்லப்பட்டனர். அவர்கள் பேய் வடிவம் கொண்டு ஒரு சத்திரத்தில் தங்கி அங்கு வந்து தங்குவோரையெல்லாம் அச்சுறுத்தி முடுக்கிக்கொண்டிருந்தனர். ஒருநாள் ஔவையார் அந்தச் சத்திரத்தில் தங்கினார். பேய்கள் வழக்கம்போல் அச்சுறுத்தத் தொடங்கின. பெண்பேய் கல்வியில் வல்ல பேய். இந்தப் பேய் “எற்றெற்று” என்று சொல்லிக்கொண்டு, காலால் எற்றி ஔவையாரை அறைய வந்தது. ஔவையார் அந்தப் பேயின் வரலாற்றை முன்பே அறிந்தவர். அந்தப் பேய் வரும்போது நான்கு பாடல்கள் பாடினார். அவற்றுள் ஒன்று
இப்படி நான்கு பாடல்கள்.

பேய் ஔவையை எற்ற வர, ஔவை பேயை எற்றப் போவதாகப் பாடினார். 

பேய் நடுங்கி ஔவையின் காலில் விழுந்து வணங்கியது. ஔவை அந்தப் பேயின் எதிர்கால வாழ்க்கையை எடுத்துரைத்தார். அவர் வாக்குப்படி பெண்பேய் தமிழறியும் பெருமான் எனப் போற்றப்படும் பெருமாட்டியாகப் பிறந்தது. அவளது முற்பிறவிக் காதலன் விறகுவெட்டியின் மகனாகப் பிறந்து விறகு வெட்டிக்கொண்டிருந்தவனைக் கண்டு காதல் கொண்டு திருமணம் நடந்தேறியது.


</doc>
<doc id="152808" url="https://ta.wikipedia.org/wiki?curid=152808" title="அரசியல் விடுதலை">
அரசியல் விடுதலை

அரசியல் விடுதலை அல்லது அரசியல் தன்னாட்சி ("Political freedom") என்பது மக்கள் தாங்களாக தங்கள் விருப்பப்படி தேர்ந்தெடுக்கப்பட்டவர்கள் மக்களுக்காக அவர்களின் நலத்துக்காக ஆட்சி செய்யும் உறவில் அமைந்த ஒரு நிலை. அப்படி இல்லாமல் மற்றவர்களின் வல்லாண்மையின் கீழ் உரிமைகள் கீழ்மைப்படுத்தப்பட்ட நிலையில் இல்லாமலும், வலுவாக ஒடுக்கப்பட்டு ஒத்துப்போகச் செய்யாமலும், தனிமாந்தர்கள் விரும்பியவாறு செயற்படுத்துவதை தடுக்காமலும், பொருளாதாரம் போன்ற வழிகளில் பல்வேறு அழுத்தங்களும் வலியுறுத்தல்களும் இல்லாத, நிலையாகக் கருதப்படுகின்றது. அரசியல் விடுதலை அல்லது தன்னாட்சி என்பது அரசியல் அறிவியலில் (political science) ஒரு முக்கியமான கருதுகோளாக, கருத்துருவாக கருதப்படுகின்றது. குறிப்பாக மேற்குலக அரசியல் வரலாற்றில் மக்களாட்சி அமைப்புகளில் இது ஒரு முக்கியக் கருத்துருவாகக் கருதப்படுகின்றது(எ,கா அன்னா அரெண்ட்டு.)

பெரும்பாலான நேரங்களில் அரசியல் விடுதலை என்பது பல்வேறு புற அழுத்தங்களில் இருந்து விடுபடுதல் என்னும் நோக்கில் (இல்லாமை என்னும்) எதிர்மறையாக கூறப்பட்டாலும், மக்கள் தங்களின் தனிமாந்த உரிமைகளையும் கூட்டு, குழு உரிமைகளையும் நிலைபெறச்செய்தல், என்றும் நேர்நிலையாகப் (positive) புரிந்துகொள்ளலாம். இக்கருத்துருவானது மக்கள் தங்களுக்குள் இருக்கும் தன்னகத் தடைகள், கட்டுப்பாடுகளில் (பேச்சு, செயற்பாடுகளில்) இருந்து விடுபடுதல் என்னும் நோக்கிலும், புறவயமான குமுக எதிர்பார்ப்புகளுக்குக் கட்டுப்பட்டு நடத்தல் என்பதில் இருந்தும் விடுபாட்டுடன் சிந்தித்தல் செயல்படுதல் என்னும் நோக்கிலும் விடுதலை என்று உணரப்படுகின்றது. அரசியல் விடுதலை அல்லது தன்னாட்சி என்பது குடிசார் உரிமைகள் பெற்றிருப்பதுடன், நடத்தை (பேச்சு செயல்) முதலியவற்றில் முழு உரிமைகளோடும், மாந்த நேய அடிப்படை உரிமைகளோடும் சட்டத்தின் பாதுகாப்போடு வாழ்தல் என்பதைக் குறிக்கும்.

பல மேற்குலக அரசியல் அறிஞர்களின் கருத்துப்படி கிரேக்க நாட்டின் அரசியல் கோட்பாடுகளில் இருந்தும் செயற்பாடுகளில் இருந்தும் அரசியல் விடுதலை என்னும் கருத்து உருவானது. (எ.கா அன்னா அரெண்ட்டு (Hannah Arendt)). அரெண்ட்டு அவர்களின் கருத்துப்படி அரசியல் விடுதலை என்பது அரசியல் செயற்பாடு ("Action") என்பதில் இருந்து பிரித்தறிய முடியாதது. அரசியல் செயற்பாடுகளை நடத்துவது என்பது வாழ்க்கையின் அடிப்படைத் தேவைகளில் நிறைவு எய்தியவர்களால் மட்டுமே இயலும் என்றார். அரெண்ட்டின் கருத்துப்படி விடுதலை (விடுபாட்டுநிலை) என்பது கி.பி. ஐந்தாம் நூற்றாண்டு கிறித்தவக் கருதுகோளாகக் கருதப்பட்ட தன்னுரிமை ("free will or freedom of the will") அல்லது தன்னுள் விடுபாட்டுநிலைமை என்பதோடு தொடர்புடையது. இப்படி அரசியல் செயற்பாட்டுக்கு முக்கிய காரணமான விடுபாட்டுநிலைமை (விடுதலை) இருந்தபோதிலும், இது அரசியல் செயற்பாட்டில் ஒரு முக்கியக் கூறாக விளங்கவில்லை.

உண்மையில் அரசியல் விடுதலை (விடுபாட்டுநிலை) என்றால் என்ன என்று பல குழுவினர் பல்வேறு வகையான கருத்துகளைக் கொண்டிருக்கின்றனர்.

இடதுசாரி அரசியல் கருத்துடையோர் ஒரு தனி மாந்தனோ, குழுவோ தன் அலல்து தம் உள் திறமையை முற்றிலுமாக எட்ட முற்படுவது எட்டுவது என்று பொருள் கொள்கின்றனர். இதனைத் தடைகள், கட்டுகள் மீறி விடுபடுவது என்னும் எதிர்மறையாக அணுகும் கருத்தாகக் கொள்ளாமல் நேர்முறையாக தன்/தம் திறனை வாய்ப்புக்கூறுகளை எட்டுதல் தன்னுரிமையைத் தானாகப் பெற்றிருத்தல் என்று கொள்கின்றனர். அரசிய அறிவியலில் இதனை நேர்முறை விடுதலைக் கொள்கை என்கிறார்கள். 

பிரீடரிச் அயாக்கு (Friedrich Hayek) என்னும் நன்கு அறியப்பட்ட மரபியல் தாராண்மையாளர் இதனை விடுதலை என்பதன் பிறழ்ச்சியான உள்வாங்கல் என்று மறுத்துரைத்தார்:

[T]he use of "liberty" to describe the physical "ability to do what I want", the power to satisfy our wishes, or the extent of the choice of alternatives open to us ... has been deliberately fostered as part of the socialist argument ... the notion of collective power over circumstances has been substituted for that of individual liberty.
(மொழிபெயர்ப்பு) "எனக்கு வேண்டுவதை நான் செய்யும் ஆற்றலை", நம் விருப்பங்களை நிறைவு செய்வதற்கு, அல்லது நமக்கு உள்ள தெரிவுகளைத் தேர்ந்தெடுத்தல் ஆகியவற்றை விடுதலை என்று விளக்கியுரைப்பது, சோசலிசவாதமாக (குமுகவியல் கோட்பாடாக) வேண்டுமென்றே முன்வைப்பதாகும் ...தனி மாந்த விடுதலைக்காக கூட்டாக பலருடைய வலிமையைப் கொண்டு நிறுத்துவதாகும்." 

தற்கால விடுதலைக் கொள்கையை முழுமைப்படுத்தும் இருகூறுகளாக நேர்முறை, எதிர்மறை விடுதலைக் கருதுகோள்களைப் பல குமுகாய (சமுதாய) அரசுமறுப்பாளர்கள் கருதுகிறார்கள். எதிர்மறை விடுதலை கருதுகோளை மையமாகக் கொண்டதை முதலாளியச் சாய்வு கொண்ட "தன்னல விடுதலை" ("selfish freedom") என்று கருதுகிறார்கள். 

அலசிடேயர் மாக்கின்ட்டாயர் (Alasdair MacIntyre) போன்ற குறிப்பிடத்தக்க மெய்யியலாளர்கள் இந்த விடுதலை என்பது ஒருவருக்கு ஒருவர் தேவை என்னும் குமுக உறவாட்டத்தின் அடிப்படையில் அமைந்தது என்று கருதுகின்றனர்.

அரசியல் மெய்யியலாளர் நிக்கோலசு கொம்ப்பிரிடிசு (Nikolas Kompridis) என்பாரின் கருத்துப்படி தற்காலத்தில் விடுதலையை எட்டுவது என்பதை இரண்டு உந்துதல்களின் அடிப்படையில் அணுகலாம்: விடுதலை என்பதைத் தன்னாட்சி அல்லது விடுபாடு ("independence") என்று கொள்ளுதல் அல்லது கூட்டுறவாக புதிய ஒரு தொடக்கத்தை எட்டுவது விடுபாடு எய்துதல் என்பது

அரசியல் விடுதலை என்பது "அதிகாரப் பகிர்வுறவு" அல்லது "வினைக்கு மேல் வினை ஆற்றும்" ஆற்றல் என்னும் விதமாக கருதப்படுகின்றது என்கிறார் மிசேல் ஃவூக்கால்ட்டு (Michel Foucault) இதனை கலை அல்லது பண்பாட்டு வழக்கமாகவும் கருதுகின்றார்கள் பலர் (கார்னேலியசு காசிட்டோரிஆடிசு (Cornelius Castoriadis), அந்தோனியோ கிராமாசி (Antonio Gramsci), எர்பெர்ட்டு மார்க்கியூசு (Herbert Marcuse), இழாக்கு இரான்சியே (Jacques Ranciere), தியோடோர் அடோமோ (Theodor Adorno)).

அரசியல் விடுதலை என்னும் கருத்தியலில் சுற்றுச்சூழலியல் பற்றிய சில கட்டுப்பாடுகள் இருத்தல் வேன்டும் என்று சுற்றுச்சூழலியலாளர்கள் கூறுகின்றனர். விடுதலை என்னும் கருத்து "மாசுபடுத்த விடுதலை" அல்லது "காட்டை அழிக்க விடுதலை" என்பதாகக் கொள்ளல் இயலாது; புறத்தே தீய சூழல் உருவாகுவதைத் தடுக்கக் கட்டுப்பாடுகள் கொண்டிருத்தல் வேண்டும் என்கின்றனர். கோல்ஃவு (Golf) மைதானம், எசுவி (SUV) போன்ற பெரிய தானுந்துகள் பயன்படுத்தல் போன்றவை சூழலை அதிகம் மாசுபடுத்துகின்றது என்பதால் பல்வேறு கருத்துமோதல்கள் இருக்கும் என்று கருதுகின்றனர். 

சான் தால்பெர்கு-ஆக்டன் (John Dalberg-Acton) கூறியவாறு, ஒரு நாடு உண்மையிலேயே விடுதலை பெற்றுள்ளதா என்று அறிய வேண்டும் எனில் அதில் உள்ள சிறுபான்மையருக்கு எந்த அளவு பாதுகாப்பு உள்ளது என்பதைப் பார்க்கவேண்டும். 



</doc>
<doc id="152814" url="https://ta.wikipedia.org/wiki?curid=152814" title="கல்விப் பொதுத் தராதர சாதாரண தரம் (இலங்கை)">
கல்விப் பொதுத் தராதர சாதாரண தரம் (இலங்கை)

கல்விப் பொதுத் தராதரம் (சாதாரண தரம்) அல்லது க.பொ.த (சா/த) இலங்கையிலுள்ள கல்விப் பொதுத் தராதர தகமையாகும். இது பரீட்சைகள் திணைக்களத்தினாலும் கல்வி அமைச்சினாலும் நடத்தப்படுகிறது. இது பிரித்தானிய சாதாரண தர படிநிலையின் அடிப்படையில் அமைந்தது. சாதாரண தரம் மாணவர்களால் மேல் இரண்டாம் கல்வியின் இறுதியில் (தரம் 9, 10) எடுக்கப்படுகிறது. 15-16 வயது காலத்தில் வெளியிலிருந்து அல்லது பாடசாலையில் கல்வி பயிலும் மாணவர்களால் தோற்றப்படுகிறது. இதன் பரீட்சைகள் சிங்களம், தமிழ், ஆங்கில ஆகிய மொழி மூலங்களில் நடைபெறுகிறது. 




</doc>
<doc id="152815" url="https://ta.wikipedia.org/wiki?curid=152815" title="கல்விப் பொதுத் தராதர உயர் தரம் (இலங்கை)">
கல்விப் பொதுத் தராதர உயர் தரம் (இலங்கை)

கல்விப் பொதுத் தராதரம் (உயர் தரம்) அல்லது க.பொ.த (உ/த) இலங்கையிலுள்ள கல்விப் பொதுத் தராதர தகமையாகும். இது பரீட்சைகள் திணைக்களத்தினாலும் கல்வி அமைச்சினாலும் நடாத்ததப்படுகிறது. இது பிரித்தானிய சாதாரண உயர் படிநிலையின் அடிப்படையில் அமைந்தது. கல்விப் பொதுத் தராதர சாதாரண தரம் தேறிய மாணவர்கள் கட்டாயமற்ற இரண்டு வருடங்களின் பின்பு (தரம் 11 மற்றும் 12 அல்லது பாடசாலை மூலமற்ற விண்ணப்பதாரிகள்) இப்பரீட்சையினை எழுத முடியும். அனேகமானவர்கள் குறிப்பிட்ட பாடசாலைகள் மூலம் பரீட்சைக்கு விண்ணப்பிக்க, பாடசாலைக் கல்வியை விட்டவர்கள் தனியாக விண்ணப்பிக்க முடியும். இத்தகைமை இலங்கை பல்கலைக்கழகங்களுக்கான அனுமதிப் பரீட்சையாகவும் பயன்படுகின்றது. பரீட்சைகள் சிங்களம், தமிழ் மற்றும் ஆங்கிலம் ஆகிய மொழிகளில் நடாத்தப்படுகின்றது.

பாடசாலை மாணவர்கள் பரீட்சைக்குத் தேற்ற 2 ஆண்டுகள் பாடசாலையில் படித்திருக்க வேண்டும். பரீட்சைகள் ஐந்து முதன்மை கற்கை நெறிகளில் நடைபெறும்.




</doc>
<doc id="152818" url="https://ta.wikipedia.org/wiki?curid=152818" title="தனியாள் வணிகம்">
தனியாள் வணிகம்

தனி ஒருவரின் மூலதனத்துடன் தனி ஒருவரே அதனை ஒழுங்கமைத்து இலாப நட்டத்தையும் அவரே அனுபவித்து செயற்படும் நிறுவன அமைப்பு தனி வியாபாரம் அல்லது தனி நபர் முயற்சி எனப்படும்.




</doc>
<doc id="152819" url="https://ta.wikipedia.org/wiki?curid=152819" title="பங்குடைமை வணிகம்">
பங்குடைமை வணிகம்

இலாபம் உழைப்பதை பிரதாண நோக்கமாகக் கொண்டு பொதுவான முயற்சியில் ஈடுபடக்கூடிய நபர்களுக்கிடையே ஏற்படுகின்ற ஒப்பந்தம் அல்லது உறுதி அல்லது உறவு பங்குடமை எனப்படும்.

இங்கு ஒப்பந்தம் என்பது பங்குடமை முயற்சியையும் நிர்வாகத்தையும் யார் நடத்துவது எப்படி நடத்துவது போன்ற பங்குடமை நடவடிக்கைகள் தொடர்பான விதிகளை உள்ளடக்கிய பங்காளர்களுக்கிடையே ஏற்படும் ஓர் உடன்படிக்கையாகும்.

இவ் ஒப்பந்தங்கள் வாய் மூலம் அல்லது எழுத்து மூலம் அல்லது நடத்தைகள் மூலம் அமையலாம்.


</doc>
<doc id="152821" url="https://ta.wikipedia.org/wiki?curid=152821" title="திணைக்களங்கள் (இலங்கை)">
திணைக்களங்கள் (இலங்கை)

இலங்கையில் திணைக்களங்கள் ("departments") என்பது மக்களுக்கு பண்டங்களையும் சேவைகளையும் வழங்குவதற்காக நிறுவப்பட்ட அரசு வணிக அமைப்பாகும். திணைக்களங்கள் பிரித்தானியர் ஆட்சிக்காலத்தில் முதன் முதலில் நிறுவப்பட்டன. சேவை நோக்கத்துடன் நிறுவப்பட்ட இலாப நோக்கமற்ற இவை தமது செலவினங்களுக்காக வரவுசெலவுத் திட்ட நிதி ஒதுக்கீட்டின் கீழ் செயல்படுகின்றது. சில திணைக்களங்கள் தமது செலவினங்களுக்காக வருமானத்தைப் பெற்றுக் கொள்கின்றன. வணிக அடிப்படையில் இலங்கையில் முதன் முதலில் தாபிக்கப்பட்ட வர்த்தக திணைக்களம் தபால் தந்தி தொடர்பு திணைக்களமும், புகையிரதத் திணைக்களமுமாகும்.



</doc>
<doc id="152829" url="https://ta.wikipedia.org/wiki?curid=152829" title="பெறுவோன் கணக்கு மட்டுமுள்ள காசோலை">
பெறுவோன் கணக்கு மட்டுமுள்ள காசோலை

காசோலையில் குறிப்பிடப்பட்டுள்ள பெயருடைய வாடிக்கையாளரின் கணக்கில் வைப்புச் செய்வதன் மூலம் மாத்திரமே பணம் பெற முடியுமான காசோலை வகை இதுவாகும்.



</doc>
<doc id="152830" url="https://ta.wikipedia.org/wiki?curid=152830" title="ரியல் மாட்ரிட் கால்பந்துக் கழகம்">
ரியல் மாட்ரிட் கால்பந்துக் கழகம்

ரியல் மாட்ரிட் கால்பந்து கழகம் ("Real Madrid Club de Fútbol", ), அல்லது பொதுவாக ரியல் மாட்ரிட், என்பது 1902-இல் ஆரம்பிக்கப்பட்ட ஸ்பெயின் நாட்டின் மாட்ரிட் நகரைச் சார்ந்த ஒரு கால்பந்து கழகமாகும். அப்போதிருந்தே வழமையாக வெள்ளைநிற உடையை தாயக உடையாக அணிந்து வருகிறார்கள். பெயரிலுள்ள ரியல் என்பது ஸ்பானிய மொழியில் அரச என்று அர்த்தம். 1920-ஆம் ஆண்டு அல்போன்சா XII-ம் மன்னர் அணியின் பெயரில் அரச என்பதை சேர்த்துக்கொள்ளவும் கழகத்தின் சின்னத்தில் அரச மணிமகுடத்தைப் பொறிக்கவும் இணக்கம் அளித்தார். இக்கழகம் 1950-களில் தேசிய மற்றும் ஐரோப்பிய அளவில் ஒரு பெரும் சக்தியாக உருவெடுத்தது.





</doc>
<doc id="152834" url="https://ta.wikipedia.org/wiki?curid=152834" title="பயணக் காசோலை">
பயணக் காசோலை

பயணக் காசோலை என்பது ஓரிடத்திலிருந்து பணத்தைக் கையில் கொண்டு செல்லாமல், தன்னிடமுள்ள பணத்தை ஒரு வங்கியில் செலுத்தி விட்டு, தேவையான போது, அந்த வங்கியின் பிற கிளைகளில் அல்லது அனுமதிக்கப்பட்ட நிறுவனங்கள் மூலம் பணத்தை எடுத்துக் கொள்ள வழங்கப்படும் காசோலைகளைக் குறிக்கிறது. இக்காசோலைகளை சுழலும் காசோலை என்றும் அழைப்பதுண்டு. இவ்வகைக் காசோலையைப் பொதுவாக பயணம் மேற்கொள்பவர்களே பயன்படுத்துகின்றனர். 



</doc>
<doc id="152835" url="https://ta.wikipedia.org/wiki?curid=152835" title="நிறுத்தற் கட்டளை">
நிறுத்தற் கட்டளை

தன்னால் எழுதப்பட்ட குறிப்பிட்ட காசோலைக்குப் பணம் செலுத்த வேண்டாம் என காசோலை உரிமையாளரினால் வங்கிக்கு இடப்படும் எழுத்து மூலமான கட்டளை நிறுத்தற் கட்டளை (Stop Payment) எனப்படும். பொதுவாக தன்னால் சமர்பிக்கப்பட்ட காசோலை தொலைந்தாலோ அல்லது களவாடப்பட்டாலோ இந்தக் கட்டளை பிறப்பிக்கப்படும்


</doc>
<doc id="152836" url="https://ta.wikipedia.org/wiki?curid=152836" title="நாட்பட்ட காசோலைகள்">
நாட்பட்ட காசோலைகள்

தனி நபர் அல்லது நிறுவனம் மூலம் அளிக்கப்படும் காசோலைகள், அந்தக் காசோலையில் குறிப்பிடப்பட்ட தேதியிலிருந்து ஆறு மாத காலங்களுக்குள்ளும், அரசாங்கத்தின் மூலம் அளிக்கப்படும் சில காசோலைகள் அந்தக் காசோலையில் குறிப்பிடப்பட்ட தேதியிலிருந்து ஒரு மாத காலத்துக்குள்ளும் பணமாக மாற்றிக் கொள்ள முடியும். இப்படி குறிப்பிட்ட கால அளவுக்குள் பணமாக மாற்றப்படாத காசோலைகள் செல்லத்தகாதவையாக ஆகி விடுகின்றன. இந்தக் காசோலைகளை நாட்பட்ட காசோலைகள் என அழைக்கின்றனர்.


</doc>
<doc id="152838" url="https://ta.wikipedia.org/wiki?curid=152838" title="தொலை வங்கி சேவை">
தொலை வங்கி சேவை

தொலை வங்கிச் சேவை என்பது (Tele Banking System) வாடிக்கையாளர் ஒருவர் வங்கிக்குச் செல்லாமலேயே தொலைபேசி மூலம் வரையறுக்கப்பட்ட அளவு வங்கிச் சேவையை பெறக்கூடிய ஒரு முறையாகும். தொலைபேசி மூலம் இச்செவையை பெற விரும்புபவருக்கு வங்கியினால் அடையாள அட்டை வழங்கப்படும். 



</doc>
<doc id="152839" url="https://ta.wikipedia.org/wiki?curid=152839" title="அமுக்குமைப் பாய்வு">
அமுக்குமைப் பாய்வு

அமுக்குமைப் பாய்வு ("Compressible flow") என்பது பாய்வின்போது பாய்மங்களின் அழுத்தத்தைப் பொறுத்து அடர்த்தி மாறுபடுகின்ற பாய்வுகளைப் பற்றி ஆராயும் பாய்ம இயக்கவியலின் ஒரு பிரிவாகும். மாக் எண் 0.3-ஐத் தாண்டினால் (அ) பாய்வுப் புலத்தில் பெருத்த அளவில் அழுத்த மாற்றம் ஏற்பட்டால் மட்டுமே பாய்வில் அமுங்குமையின் விளைவுகள் கணக்கிலெடுத்துக் கொள்ளப்படும். அமுக்கமைப் பாய்வு மற்றும் அமுக்கவியலாப் பாய்வுகளுக்கு இடையேயுள்ள மிகமுக்கிய வேறுபாடு, அமுக்குமைப் பாய்வில் அதிர்வலைகள் மற்றும் அடைவோட்டம் ஆகியவை ஏற்படுவது ஆராயப்படும்.

பாய்ம இயக்கவியலில் அழுத்தத்தினால் அடர்த்தி மாறக்கூடிய பாய்மங்கள் பற்றிய பிரிவு அமுங்குமைப் பாய்வு எனப்படுகிறது. பாய்ம திசைவேகம் மாக் எண் 0.3 அளவைத் தாண்டும் போது அல்லது ஒரு திரவம் அதிக அழுத்த வேறுபாடுகளுக்கு உட்படும் போது அமுக்கத்தினால் ஏற்படும் விளைவுகள் குறிப்பிடும் படியாக உள்ளது. அமுக்க ஓட்டம் குறிப்பாக அதிர்வு அலைகள் மற்றும் பாய்ம அடைப்பு ஆகியவற்றை அதன் மாதிரிகளில் விளக்குகிறது. 

பாய்ம இயக்கவியலில் பாய்மத்தின் போது பாய்மங்களின் பண்புகளில் ஏற்படுகிற மாற்றங்களை இந்த பகுதி விளக்குகிறது. பொதுவாக திரவ பொருள்களின் பாய்மத்தில் அடர்த்தி வேறுபாடு கணக்கில் எடுத்துக்கொள்ள முடியாத அளவில் இருக்கும். எனவே இந்த வகை ஓட்டங்களை அமுக்குமைக்குட்படாத ஓட்டம் என வகைபடுத்தப்பட்டு அது சார்ந்த கோட்பாடுகள் உருவாக்கப்பட்டன. அதிவேக நிலையில் வாயுக்களும், அதிக அழுத்த வேறுபாட்டில் திரவங்களும் அடர்த்தி வேறுபாட்டிற்கு உட்படுவதால் அவற்றை அமுக்குமை பாய்ம ஓட்ட மாதிரிகள் வாயிலாக துல்லியமான முடிவுகள் கணிக்கப்படுகின்றன.
அமுக்குமை அல்லாத ஓட்டங்களை நிறை அழிவின்மை விதி மற்றும் உந்த அழிவின்மை விதிகள் அடிப்படையாக கொண்டு தீர்வுகளை பெறலாம். பொதுவாக ஆற்றல் அழிவின்மை விதியும் தீர்வு காண பயன்படுதப்படுகிறது. ஆனால் அமுங்குமை ஓட்டத்தில் வெப்பநிலை என்ற ஒரு புதிய மாறி அடர்த்தி வேறுபாடு காரணமாக வருவதால் அதற்கு தீர்வு காண இயல்நிலை வாயு சமன்பாடு போன்றவை பயன்படுத்தப்படுகின்றன. மேலும் வெப்பத்தோடு சார்ந்த பாய்மத்தின் வெப்பயியக்கவியல் பண்புகள் விவரிக்கப்படுகிறது. இந்த சமன்பாடுகள் பாய்ம ஓட்டத்தை முழுமையாக விவரிக்கின்றன மற்றும் அவற்றின் தீர்வுகள் துல்லிய முடிவுகளை தருகின்றன.

இங்கு அடர்த்தி வேறுபாடு என்று சொல்லப்படுவதால் அதற்கு ஒரு முதன்மை அல்லது குறிப்பு அடர்த்தி அவசியமாகிறது. இந்த குறிப்பு அடர்த்தி இங்கு தேக்கநிலை அடர்த்தி என அறியப்படுகிறது. தேக்கநிலை அடர்த்தி என்பது ஒரு பாய்மத்தை அதன் என்ட்ரோபி மாறாமல் இயக்கம் இல்லாத அமைதி நிலைமைக்கு கொண்டு வரும் போது உள்ள அடர்த்தி ஆகும். இந்த தேக்கநிலை அடர்த்தியோடு ஒப்பிடுகையில், அடர்த்தி வேறுபாடு 5% மேல் இருந்தால் அது அமுங்குமை பாய்ம ஓட்டமாகும். இயல்புநிலை வாயுக்களில் (தன்வெப்ப ஏற்பு விகிதம் 1.4) இந்த அடர்த்தி வேறுபாடு வாயுவின் திசைவேகம் 0.3 மாக் எண்ணிற்க்கு மேல் கருதத்தக்கதாக உள்ளது. ==

அமுங்குமை ஓட்டத்தில் இரண்டு முக்கிய வேறுபட்ட நிகழ்வுகள் உள்ளன. அவை அழுத்த அதிகரிப்பு அல்லது அழுத்த குறைவினால் ஏற்படுகிற அமுங்கு அலைகள் அல்லது தளர்வு அலைகள் (ஒலி அலைகளை போன்றது). 

பாய்மத்தின் வெப்ப இயக்கவியல் பண்புகளில் ஏற்படுகிற தொடர்ச்சி இல்லாத மாற்றங்களில் அதிர்வு அலைகளை வரையறுக்க முடியும். வாயுக்களின் அமுங்குமை ஓட்டத்தில் அதிர்வு அலைகள் உணரப்படுகிறது. ஒரு பரிமாண ஓட்டத்தில் அழுத்த அலைகளின் ஒருங்கிணைவு அதிர்வு அலைகள் உருவாக காரணமாகிறது. அதிர்வு அலைகளை உருவாக்க அதிர்வு குழாய்கள் பயன்படுகின்றன. இந்த அதிர்வு குழாய்களில் வெவ்வேறு அழுத்தத்தில் உள்ள இரு பாய்மங்களை பிரிக்கின்ற தடுப்பினை நீக்கும் போது அதிர்வு அலைகள் உண்டாகிறது. 
இரு பரிமாண மற்றும் முப்பரிமாண ஒட்டங்களில் கோண அதிர்வு அலைகளும் உண்டாகின்றன. கோண அதிர்வு அலைகள் பொதுவாக ஓட்டத்தின் திசை மாறும் பொது உண்டாகின்றன. இதற்கு எளிமையான எடுத்துக்காட்டாக ஒலியைவிட அதிக வேகத்தில் செல்லும் விமான முகப்பில் இந்த இருவகை அதிர்வு அலைகளும் உண்டாகின்றன.

காற்று இயக்கவியல், பாய்ம இயக்கவியல் மற்றும் வாயு இயக்கவியலின் உட்பிரிவாகும். அதிவேக காற்று இயக்கத்தின் போது அது ஏற்படுத்துகின்ற விசைகளை பற்றி காற்று இயக்கவியல் விவரிக்கின்றது. அமுங்குமை பாய்ம ஓட்டக் கோட்ப்பாடுகள் மிகவும் சிக்கல் நிறைந்த சமன்பாடுகளை கொண்டிருப்பதால், முதலில் அவற்றை அமுங்கமை இல்லாத ஓட்டமாக கருதி அவற்றின் தீர்வுகள் காணப்பட்டு பின்பு சில திருத்தக் காரணிகளை கொண்டு அமுங்குமை ஓட்டத் தீர்வுகள் காணப்படுகின்றன.


</doc>
<doc id="152840" url="https://ta.wikipedia.org/wiki?curid=152840" title="சேமிப்பு வங்கிகள்">
சேமிப்பு வங்கிகள்

சேமிப்பு வைப்பு மற்றும் நிலையான வைப்புக்களினூடே மக்களிடமிருந்து பணத்தை ஏற்றுக் கொள்ளும் வங்கிகள் சேமிப்பு வங்கியாகும். சேமிப்பு வங்கிகளின் பிரதான நோக்கம் தேசிய பொருளாதாரத்தின் சேமிப்பு வீதத்தை உயர் மட்டத்துக்கு கொண்டு செல்வதாகும். இதற்காக பொது மக்கள் மத்தியில் சேமிப்பு பழக்கத்தை ஏற்படுத்தல், சேமிப்புக்களை ஒன்று திரட்டுதல், முதலீட்டுக்கான நிதியை வழங்குதல், வேலைவாய்ப்பை அதிகரித்தல், மக்களின் வாழ்க்கைத் தரத்தை உயர்த்துதல் என்பன இதன் குறிக்கோள்கள் ஆகும்.


</doc>
<doc id="152841" url="https://ta.wikipedia.org/wiki?curid=152841" title="அபிவிருத்தி வங்கி">
அபிவிருத்தி வங்கி

இலாப நோக்கம் என்பதை விட நாட்டின் பொதுப் பொருளாதார அபிவிருத்தியை நோக்கமாகக் கொண்டு இயங்கும் வங்கி அமைப்புக்கள் அபிவிருத்தி வங்கிகள் எனப்படும். நீண்டகால முதலீட்டு வழிமுறையாக உள்நாட்டு வெளிநாட்டு நிதியை சேகரித்தல் அவற்றை தேசிய திட்டமிடலின் கீழ் விநியோகித்தல் பொருளாதார அபிவிருத்திக்கான நடுத்தர மற்றும் நீண்ட கால கடன் வழங்கும் நிறுவனமாகவும் இவை காணப்படுகின்றன.


</doc>
<doc id="152843" url="https://ta.wikipedia.org/wiki?curid=152843" title="அமுக்கவியலாப் பாய்வு">
அமுக்கவியலாப் பாய்வு

பாய்ம இயக்கவியலில் அமுக்கவியலாப் பாய்வு ("Incompressible flow") எனப்படுவது யாதெனின், பாய்வு முழுமைக்கும் ஒரு நுண்பாய்மத்தொகுதியின் அடர்த்தி மாறாமலிருக்கும் பாய்வைக் குறிப்பதாகும். அமுக்கவியலாத் தன்மையை கணித வடிவத்தில் குறிப்பதாயின், பாய்மத் திசைவேகத்தின் விரிதல் சுழியமாகும்.

அமுக்கவியலாப் பாய்வானது, பாய்மம் அமுக்கவியலாதது என்று குறிப்பதில்லை. மாறாக, அமுக்குமைப் பாய்வுகளும் ஒரு குறிப்பிட்ட அளவு வரை (ஒரு குறிப்பிட்ட திசைவேகம் வரை) அமுக்கவியலாததாகப் பாவிக்கப்பட்டு பாய்வுப் புதிர்கள் தீர்க்கப்படலாம் என்பதையே குறிக்கிறது. பாய்வின் திசைவேகத்தோடு நகரும் ஒரு நுண்பாய்மத்தொகுதியின் அடர்த்தி பாய்வில் மாறாமலிருப்பின் அது அமுக்கவியலாப் பாய்வாகும்.


</doc>
<doc id="152845" url="https://ta.wikipedia.org/wiki?curid=152845" title="தேசிய சேமிப்பு வங்கி (இலங்கை)">
தேசிய சேமிப்பு வங்கி (இலங்கை)

தபால் அலுவலக சேமிப்பு வங்கி (1880) இலங்கை சேமிப்பு வங்கி (1732) தேசிய சேமிப்பு இயக்கம் (1945) சேமிப்பு சான்றிதழ் இயக்கம் என்பன ஒன்றிணைக்கப்பட்டு 1971ம் ஆண்டு தேசிய சேமிப்பு வங்கி சட்டத்தின் கீழ் உருவாக்கப்பட்டதே இவ்வங்கி.




</doc>
<doc id="152846" url="https://ta.wikipedia.org/wiki?curid=152846" title="வியாபார வங்கி">
வியாபார வங்கி

சாதாரண வங்கிகளைப் போல் இவை வைப்புக்களை ஏற்பதில்லை. ஆனால் வியாபாரிகளுக்குத் தேவையான நிதியியல், முகாமைத்துவ அறிவுரைகள் மற்றும் அதனுடன் தொடர்பான சேவைகளையும் சிறப்பாக வழங்கும் விஷேட வங்கிகளாகும்.



</doc>
<doc id="152847" url="https://ta.wikipedia.org/wiki?curid=152847" title="கட்டளைக் காசோலை">
கட்டளைக் காசோலை

கட்டளைக் காசோலைக்கு மற்றொரு பெயர் தான் உத்தரவாதக் காசோலை. காசோலையில் குறிப்பிடப்பட்டுள்ள பெயருடைய நபருக்கு அல்லது அவருடைய உத்தரவுப்படி குறிப்பிட்ட தொகையை செலுத்துமாறு எழுதப்பட்ட காசோலையாகும். இதனை கைமயற்ற விரும்புபவர் காசோலையின் பின்புறம் சாட்டுதல் செய்ய வேண்டும். முகப்பில் பெயர் எவ்வாறு எழுதப்பட்டுள்ளதோ அவ்வாறே பின்புறமம் எழுதப்பட வேண்டும்.



</doc>
<doc id="152848" url="https://ta.wikipedia.org/wiki?curid=152848" title="காவிக் காசோலை">
காவிக் காசோலை

காசோலையில் பெயர் குறிப்பிடப்பட்டுள்ள நபருக்கு அல்லது அக்காசோலையை கொண்டு வருபவருக்கு காசோலையில் குறிப்பிட்ட தொகையை செலுத்தும்படி எழுதப்பட்ட காசோலைகள் காவிக் காசோலை. எனப்படும். இக்காசோலையை யார் வங்கியில் சமர்பித்து பணம் கோருகின்றாரோ அவருக்கு வங்கி பணம் கொடுக்கும்.



</doc>
<doc id="152849" url="https://ta.wikipedia.org/wiki?curid=152849" title="தேக்கப்புள்ளி">
தேக்கப்புள்ளி

பாய்ம இயக்கவியலில் தேக்கப்புள்ளி ("Stagnation point") என்பது பாய்வுப் புலத்தில் பாய்வின் திசைவேகம் சுழியமாக இருக்கும் புள்ளியாகும். பாய்வோடி தொடர்பிலிருக்கும் திடப்பொருட்களின் பரப்பில் தேக்கப்புள்ளி ஏற்படுகிறது, திடப்பொருளால் அப்புள்ளியில் பாய்மம் நகராதபடி செய்யப்படுகிறது. பெர்னூலியின் சமன்பாடுகளின்படி திசைவேகம் சுழியமாக இருக்குமிடத்தில் நிலை அழுத்தம் அதிகபட்சமாக இருக்கும், எனவே தேக்கப்புள்ளிகளில் நிலை அழுத்தம் அதிகமாக இருக்கும். அத்தகைய நிலை அழுத்தம் தேக்க அழுத்தம் என்றழைக்கப்படும்.

அமுக்கவியலாப் பாய்வுகளுக்குப் பொருந்தும் பெர்னூலியின் சமன்பாடுகளின்படி, இயக்கநிலை அழுத்தம் மற்றும் நிலை அழுத்தம் ஆகியவற்றின் கூட்டுத்தொகையே தேக்க அழுத்தம் ஆகும். மேலும், பொதுவாக மொத்த அழுத்தம் எனப்படுவது இயக்கநிலை அழுத்தம் மற்றும் நிலை அழுத்தம் ஆகியவற்றின் கூட்டுத்தொகையாகும், ஆகவே அமுக்கவியலாப் பாய்வுகளில் தேக்க அழுத்தம் மொத்த அழுத்தத்துக்குச் சமம். (அமுக்குமைப் பாய்வில், தேக்கப்புள்ளியை அடையும் பாய்மம் அகவெப்பமாறாச் செயல்முறையில் நகர்ச்சியற்ற நிலைக்குக் கொண்டுவரப்படின் தேக்க அழுத்தம் மொத்த அழுத்தத்துக்கு சமமாகும்.)



</doc>
<doc id="152851" url="https://ta.wikipedia.org/wiki?curid=152851" title="குத்தகை கம்பனிகள்">
குத்தகை கம்பனிகள்

பாரிய பெறுமானம் கொண்ட ஆதனங்களை மாதாந்தம் அல்லது வருடாந்தம் கட்டணம் செலுத்தும் முறை மூலம் உரிமையை தம்மிடம் வைத்துக் கொண்டு வாடகைக்கு விடும் கம்பனிகள் குத்தகைக கம்பனிகள் ஆகும். சொத்துக்களை குத்தகைக்கு கொள்வனவு செய்யும்போது தேவையான நிதி வசதிகளையும் இவை வழங்குகின்றன.


</doc>
<doc id="152852" url="https://ta.wikipedia.org/wiki?curid=152852" title="இயக்கநிலை அழுத்தம்">
இயக்கநிலை அழுத்தம்

பாய்ம இயக்கவியலில் இயக்கநிலை அழுத்தம் ("Dynamic pressure") என்பது q (அ) Q எனும் எழுத்தால் சுட்டப்படுகிறது. இது திசைவேக அழுத்தம் என்றும் சிலவேளைகளில் குறிக்கப்பெறும். சமன்பாட்டு வடிவில் கீழ்க்காணுமாறு இயக்கநிலை அழுத்தம் குறிக்கப்படும்.

இங்கு (அனைத்துலக முறை அலகுகள் பயன்படுத்தப்பட்டுள்ளன):
இயக்கநிலை அழுத்தம் பாய்மத் துணிக்கையின் இயக்க ஆற்றலுடன் நெருங்கிய தொடர்புடையது ஏனென்றால் இரு கணியங்களும் துணிக்கையின் திணிவு(இயக்கநிலை அழுத்தத்தினை பொறுத்தவரை அடர்த்தியாக) மற்றும் வேகத்தின் வர்க்கத்திற்கு நேர் விகித சமனானவை.
இயங்குநிலை அழுத்தம் உண்மையில் பெர்னோலியின் சமன்பாட்டின் ஒரு பகுதியாகும். அடிப்படையில் இது இயங்கும் பாய்மத்திற்கான ஆற்றல் காப்பு சமன்பாடாகும். இயங்குநிலை அழுத்தமானது தேக்க அழுத்தம் மற்றும் நிலை அழுத்தம் இடையேயான வேறுபாட்டுக்கு சமமாக இருக்கும்.



</doc>
<doc id="152854" url="https://ta.wikipedia.org/wiki?curid=152854" title="பங்கு இலாபம்">
பங்கு இலாபம்

பங்கு இலாபம் என்பது பங்குச்சந்தையில் முதலீட்டைப் பெற்றுள்ள நிறுவனங்கள் குறித்த கால எல்லையினுள் தங்கள் நிறுவனத்துக்குக் கிடைத்த இலாபத்திலிருந்து தன்னுடைய பங்குதாரர்களுக்கு, அவர்களுடைய பங்குத் தொகைக்கு ஏற்ப வழங்கும் இலாபத் தொகையாகும். இது குறிப்பிட்ட நிறுவனத்தின் நிதியாண்டின் இறுதியில் கணிக்கப்படும் இலாபத்திற்குப் பிறகு அளிக்கப்படுகின்றது.


</doc>
<doc id="152855" url="https://ta.wikipedia.org/wiki?curid=152855" title="கடல்வழிப் போக்குவரத்து">
கடல்வழிப் போக்குவரத்து

கடல் வழிப் போக்குவரத்து என்பது கப்பல்கள் அல்லது படகுகள் மூலம் ஒரு இடத்திலிருந்து மற்றொரு இடத்திற்குக் கடல் வழியாகச் செல்லும் போக்குவரத்தைக் குறிப்பதாகும். இந்தப் போக்குவரத்து உள்நாட்டளவில் அதிகப் பயன்பாடுகளற்றதாக இருப்பினும் பன்னாட்டளவில் மிக முக்கியப் போக்குவரத்தாக இருக்கிறது. 




</doc>
<doc id="152856" url="https://ta.wikipedia.org/wiki?curid=152856" title="நிலை அழுத்தம்">
நிலை அழுத்தம்

பாய்ம இயக்கவியலில் நிலை அழுத்தம் ("Static pressure") பல்வேறுவகைகளில் பயன்படுத்தப்படுகின்றது. அவையாவன:


பாய்வில், மொத்த அழுத்தம்= நிலை அழுத்தம் + இயக்கநிலை அழுத்தம்

வானூர்தி வடிவமைப்பு மற்றும் பயன்பாடு

பாய்ம இயக்கவியல்


</doc>
<doc id="152860" url="https://ta.wikipedia.org/wiki?curid=152860" title="தேக்க அழுத்தம்">
தேக்க அழுத்தம்

பாய்ம இயக்கவியலில், தேக்க அழுத்தம் ("Stagnation pressure") (அல்லது மொத்த அழுத்தம்) என்பது பாய்விலிருக்கும் தேக்கப்புள்ளியிலிருக்கும் நிலை அழுத்தம் ஆகும்.

ஒரு தேக்கப்புள்ளியில் பாய்மத் திசைவேகம் சுழியமாகும், மேலும் பாய்வின் அனைத்து இயக்க ஆற்றலும் அகவெப்பமாறாச் செயன்முறையில் அழுத்த ஆற்றலாக மாற்றப்படுகிறது. இயல்சீரோட்ட இயக்கநிலை அழுத்தம், இயல்சீரோட்ட நிலை அழுத்தம் ஆகியவற்றின் கூட்டுத்தொகையே தேக்க அழுத்தமாகும். தேக்க அழுத்தம் சிலவேளைகளில் "பிடோட் அழுத்தம்" எனவும் குறிக்கப்பெறலாம், ஏனெனில் அது பிடோட் குழாய் மூலமாக அளவிடப்படுகிறது.




</doc>
<doc id="152862" url="https://ta.wikipedia.org/wiki?curid=152862" title="உலக காற்று தினம்">
உலக காற்று தினம்

உலக காற்று தினம் (World Wind Day) ஆண்டுதோறும் சூன் 15 ஆம் நாள் நடைபெறும் உலகளாவிய நிகழ்ச்சியாகும். இதை ஐரோப்பிய காற்று ஆற்றல் ஆணையமும், உலகளாவிய காற்று ஆற்றல் மன்றமும் ஒழுங்குப்படுத்தி வருகின்றது. இது காற்றாற்றலைக் கொண்டாடும் தினமாகும். மேலும் இந்நாளில் காற்றாற்றலைப் பற்றிய விழிப்புணர்வையும், முக்கியத்துவத்தையும், அதன் வாய்ப்புகளையும், குழந்தைகள் மற்றும் வயதானோர் அறியும் படி செய்யப்படுகிறது.

2012 ஆம் ஆண்டு, காற்றாற்றலின் முக்கியத்துவத்தை வலியுறுத்துவதற்காக சென்னை மெரினா கடற்கரையில் விழிப்புணர்வு முகாம் நடத்தப்பட்டது. இதில் நடிகை ஜனனி ஐயர் கலந்துகொண்டார் என்பது குறிப்பிடத்தக்கது.


</doc>
<doc id="152863" url="https://ta.wikipedia.org/wiki?curid=152863" title="அடைவோட்டம்">
அடைவோட்டம்

அடைவோட்டம் (அல்லது நெறிசல் ஓட்டம்) ("Choked flow") என்பது ஒரு அமுக்குமைப் பாய்வு விளைவாகும். அடைபடும் அல்லது மட்டுப்படுத்தப்படும் பாய்வின் பண்பு திசைவேகம் ஆகும்.

அடைவோட்டம் வெஞ்சுரி விளைவுடன் தொடர்புடைய பாய்ம இயக்கவியல் நிலையாகும். ஒரு குறிப்பிட்ட வெப்பநிலை மற்றும் அழுத்தத்திலுள்ள பாய்மம் ஒரு கட்டுப்பாட்டுப் பகுதிவழியே (அதாவது நுனிக்குழலின் கழுத்துப்பகுதி அல்லது குழாயின் அடைப்பிதழ் வழியே) குறை-அழுத்தம் கொண்ட பகுதிக்குச் செல்லும்போது அப்பாய்வின் திசைவேகம் அதிகரிக்கிறது. பாய்வெதிர்த்திசையில் பாய்வானது குறையொலிவேக நிலையிருக்கும்போது, நிறை அழிவின்மை விதிப்படி, குறைந்த குறுக்குவெட்டுப் பரப்புடைய கட்டுப்பாட்டுப் பகுதிவழி செல்லும்போது பாய்மத்தின் திசைவேகம் அதிகரிக்க வேண்டும். அதே வேளையில், வெஞ்சுரி விளைவின்படி, கட்டுப்பாட்டுப் பகுதியின் பின்னிருக்கும் பாய்வுத்திசையில் நிலை அழுத்தம், அதன் பயனாக அடர்த்தியும், குறைகின்றன. பாய்வெதிர்த்திசையில் இருக்கும் நிலைகள் மாறாமல் இருக்கும்போது, பாய்வுத்திசையில் அழுத்தம் குறைந்தாலும் "நிறை பாய்வு விகிதம்" மாறாமல் நிலைபெற்றிருக்கும் நிலையே அடைவோட்டம் ஆகும்.

ஓரியல்புப் பாய்மங்களுக்கு, வெப்பமாறா நிலையில் அடைவோட்டம் ஏற்படும் புள்ளியில் புறஞ்செல் பாய்வின் திசைவேகம் ஒலியின் விரைவுக்குச் சமமாக இருக்கும், அதாவது மாக் 1 ஆகும். பாய்வெதிர்த்திசையில் அழுத்தத்தை அதிகரிப்பதன் மூலமாகவோ அல்லது வெப்பநிலையைக் குறைப்பதன் மூலமாகவோ அடைவோட்ட நிலையில் நிறை பாய்வு விகிதத்தை அதிகப்படுத்தலாம்.

அடைவோட்டம் பலவிதங்களில் பொறியியலில் பயன்படுகிறது, ஏனெனில் நிறை பாய்வு விகிதம் பாய்வுத்திசையிலிருக்கும் அழுத்தத்தைச் சார்ந்திருப்பதில்லை, பாய்வெதிர்த்திசையிலிருக்கும் வெப்பநிலை மற்றும் அழுத்தத்தை மட்டுமே சார்ந்திருக்கிறது. அடைவோட்ட நிலையில், அடைப்பிதழ்கள் மற்றும் அளவுதிருத்திய துளைத்தட்டுக்கள் வழியே தேவையான நிறை பாய்வு விகிதத்தைப் பெறலாம்.



</doc>
<doc id="152865" url="https://ta.wikipedia.org/wiki?curid=152865" title="கச்சி உலா">
கச்சி உலா

கச்சி உலா என்னும் நூல் 14ஆம் நூற்றாண்டில் வாழ்ந்த இரட்டைப்புலவர் எனப் போற்றப்படும் இரட்டையர் பாடிய நூல் எனச் சோழமண்டல சதகம் கூறுகிறது. 

இந்தக் கச்சி உலா இப்போது இல்லை. 
ஒருவேளை இவர்கள் பாடிய ஏகாம்பரநாதர் உலாவைக் குறிக்கக்கூடியதாக இது இருக்கக்கூடும்.


</doc>
<doc id="152866" url="https://ta.wikipedia.org/wiki?curid=152866" title="வில்பத்து தேசிய வனம்">
வில்பத்து தேசிய வனம்

வில்பத்து சரணாலயத்தின் அமைவிடம், அனுராதபுரத்தில் இருந்து 30 கி.மீ தூரத்தில் (கொழும்பில் இருந்து 180 கி.மீ) வட மத்திய, வட மேல் மாகாணங்களில் கடல் மட்டத்திலிருந்து 152 மீட்டர் உயரத்தில் அமைந்துள்ளது. இதன் தெற்கு எல்லையாக மோதரகம் ஆறும் வடக்கு எல்லையாக கலா ஓயாவையும், மேற்கு எல்லையாக இந்து சமுத்திரத்தையும் கொண்டுள்ளது. வில்பத்துவே இலங்கையில் உள்ள பெரிய சரணாலயம் ஆகும். இதன் பரப்பளவு 131, 693 ஹெக்டேயர் ஆகும். இங்கு 60க்கும் மேற்பட்ட குளங்களும், ஏரிகளும் உள்ளடங்கும்.

இங்கு ஆண்டுக்கான சராசரி வெப்பநிலை 27.2 செல்சியசாக காணப்படுகிறது. மழை வீழ்ச்சி ஆண்டுக்கு 1000மிமி ஆகும். இலங்கையின் வறண்ட வலயத்தில் அமைந்திருந்தாலும் அதிகமான நீர் நிலைகள் காணப்படுகின்றன. வட கீழ் பருவக் காற்று மூலமும், மார்ச் ஏப்ரல் மாதங்களில் பருவ மழை மூலமும் நீரைப் பெற்றுக் கொள்ளும் வில்பத்துவில் ஏப்ரல் முதல் செப்டம்பர் வரை உலர் கால நிலையாகவே காணப் படுகிறது.

அதிகம் மழை பெறும் பகுதிகளில் உயர்ந்த மரங்களை கொண்ட அடர்ந்த காடுகளும், கடல் சார்ந்த பகுதிகளில் உவர் நீர்த் தாவரங்களும், மற்றும் பற்றைக் காடுகளும், புதர்க் காடுகளும் வில்பத்துவில் உள்ளடங்குகிறது.

இந்த பூங்காவில் சிறுத்தைகள், யானைகள், நரிகள், ஓநாய்கள், மான்கள் போன்ற விலங்குகளும் 120 வகையான பறவைகளும் வாழ்கின்றன.


</doc>
<doc id="152869" url="https://ta.wikipedia.org/wiki?curid=152869" title="கச்சிக் கலம்பகம்">
கச்சிக் கலம்பகம்

கச்சிக் கலம்பகம் என்னும் நூல் 14ஆம் நூற்றாண்டில் வாழ்ந்த இரட்டைப்புலவர் பாடியது எனப் புலவர் புராணம் பாடிய புலவர் குறிப்பிடுகிறார். 

மூவர் அம்மானை என்னும் நூலில் தில்லைக் கலம்பகப் பாடல் ஒன்று இருப்பது போலக் கச்சிக்கு உரிய அம்மானைப் பாடல் ஒன்றும் உள்ளது.

குறிப்பு – பூண்டி அரங்கநாத முதலியார் (1837 - 1893) என்பவர் “கச்சிக் கலம்பகம்” என்னும் பெயரில் ஒரு நூல் செய்துள்ளார். 


</doc>
<doc id="152870" url="https://ta.wikipedia.org/wiki?curid=152870" title="திமிசுத்தாரை">
திமிசுத்தாரை

திமிசுத்தாரை ("Ramjet") எனப்படுபவை ஒருவகை காற்றெரி தாரைப் பொறிகளாகும். இவை வழமையான சுழலும் அமுக்கிகள் ஏதுமற்று, பொறியின் முன்னேறும் இயக்கத்தை வைத்தே உள்வரும் காற்றை அமுக்குகின்றன. இவை சுழிய வேகத்தில் உந்துவிசையை உருவாக்குவதில்லை, எனவே நிலையாயிருக்கும் ஒரு வானூர்தியை இவற்றால் நகர்த்தவியலாது. ஆகையால் இப்பொறிகள் செயல்பட ஆரம்பிக்கும் வேகம் வரைக்கும் வேறுவகையான உந்துகைத் தொகுதிகள் பயன்படுத்தப்படுகின்றன. திமிசுத்தாரைகள் சிறப்பாகச் செயல்புரிய குறிப்பிட்ட அளவு வேகம் தேவை, பொதுவாக மாக் 3 வேகத்துக்கருகில் இவை மிகச் சிறப்பாகச் செயல்புரிகின்றன. பொதுவாக திமிசுத்தாரைகள் மாக் 6 வேகம் வரையிலும் பயன்படுத்தப்படுகின்றன.

அதிவேகப் பயன்பாடுகளுக்காக சிறிய மற்றும் எளிமையான வடிவமைப்பு கொண்ட பொறிகள் தேவைப்படும் இடங்களில் திமிசுத்தாரைகள் பயன்படுத்தப்படுகின்றன, எ-கா: ஏவுகணைகள். பலநேரங்களில் திமிசுத்தாரைகள், "துடிப்புத்தாரை"களோடு (Pulsejet) குழப்பிக்கொள்ளப்படுகின்றன; இவற்றுக்கிடையேயான முக்கிய வேறுபாடு - திமிசுத்தாரைகள் தொடர்ச்சியாக எரிதல் செயல்முறையுடையவை, ஆனால் துடிப்புத்தாரைகள் விட்டுவிட்டு எரியும் செயல்முறை உடையவை.


</doc>
<doc id="152876" url="https://ta.wikipedia.org/wiki?curid=152876" title="மீத்திமிசுத்தாரை">
மீத்திமிசுத்தாரை

மீத்திமிசுத்தாரை (மீயொலிவேக எரிதல் திமிசுத்தாரை) ("Scramjet") எனப்படுவது ஒருவகை திமிசுத்தாரை, காற்றெரி தாரைப் பொறியாகும்; இதில் எரிதல் மீயொலிவேகத்திலேயே நடைபெறுகிறது. திமிசுத்தாரைகளைப் போலவே, இவையும் அதிவேகத்தில் செல்லும்போதுதான் காற்றை அமுக்கு, எதிர்முடுக்கம் கொடுத்து எரித்து உந்துவிசையை ஏற்படுத்துகிறது; ஆனால் திமிசுத்தாரைகளில் காற்று, குறையொலிவேகத்துக்கு எதிர்முடுக்கம் செய்யப்படுகிறது - மீத்திமிசுத்தாரைகள் அந்தளவுக்கு காற்றை எதிர்முடுக்கம் செய்யாமல் மீயொலிவேகத்திலேயே எரித்தலை நிகழ்த்துகின்றன. இதன்மூலம் மீத்திமிசுத்தாரைகள், திமிசுத்தாரைகளைவிட பன்மடங்கு அதிக வேகத்தில் சிறப்பாகச் செயல்புரியக்கூடும்: கோட்பாட்டளவில் அவற்றின் அதிகபட்ச வேகம் மாக் 12 (9,100 mph; 15,000 km/h) முதல் மாக் 24 (18,000 mph; 29,000 km/h) எனுமளவில் இருக்கும்.




</doc>
<doc id="152877" url="https://ta.wikipedia.org/wiki?curid=152877" title="அமைச்சர் (சதுரங்கம்)">
அமைச்சர் (சதுரங்கம்)

அமைச்சர் அல்லது மந்திரி ("Bishop") என்பது சதுரங்கத்தில் ஒரு காய் ஆகும். போட்டியின் ஆரம்பத்தில் ஒவ்வொரு போட்டியாளரும் இரண்டு அமைச்சர்கள் வீதம் கொண்டிருப்பர். ஒரு அமைச்சர் அரசனின் குதிரைக்கும் அரசனுக்கும் இடையிலும் மற்றைய அமைச்சர் அரசியின் குதிரைக்கும் அரசிக்கும் இடையிலும் வைக்கப்படும். வெள்ளை அமைச்சர்கள் "c1, f1" ஆகிய கட்டங்களிலும் கறுப்பு அமைச்சர்கள் "c8, f8" ஆகிய கட்டங்களிலும் நிலைபெற்றிருக்கும்.

ஒரு நகர்வில் அமைச்சர் செல்லக்கூடிய தூரமானது எல்லைக்குட்பட்டதில்லை. ஆயினும் அமைச்சரானது குறுக்காக மட்டுமே நகர முடியும். அமைச்சரானது ஏனைய காய்களைத் தாண்டிச் செல்ல மாட்டாது. எதிரியின் காய் கைப்பற்றியுள்ள கட்டத்திற்குச் செல்வதனூடாக அக்காயை அமைச்சர் கைப்பற்றிக் கொள்ளும்.

அமைச்சர்கள் அவையமைந்துள்ள பக்கங்களின் அடிப்படையில் அரசனின் அமைச்சர், அரசியின் அமைச்சர் ஆகிய பெயர்களில் அழைக்கப்படும். குறுக்காக மட்டுமே அமைச்சர்கள் செல்ல முடியுமாதலால், ஓர் அமைச்சரானது வெள்ளைக் கட்டங்களில் மட்டும் அல்லது கறுப்புக் கட்டங்களில் மட்டுமே செல்ல முடியும். அவற்றைக் கொண்டு அமைச்சர்களை வெளிர்கட்ட அமைச்சர், அடர்கட்ட அமைச்சர் என்றும் அழைப்பதுண்டு.

கோட்டையானது ஓர் அமைச்சரை விட ஏறத்தாழ இரண்டு காலாள்கள் கூடுதலாகப் பெறுமதி வாய்ந்தது. அமைச்சரானது சதுரங்கப் பலகையின் அரைப் பகுதியினுள் மட்டுமே நகர முடியும். ஆனால், கோட்டையானது பலகையின் எந்தப் பகுதிக்கும் நகரக் கூடியது. ஒரு வெறும்பலகையில் கோட்டையானது 14 கட்டங்களைத் தாக்கும். ஆனால், அமைச்சரோ 13 கட்டங்களை விட அதிகமாகத் தாக்க மாட்டாது. அதுவுங்கூட அமைச்சரானது பலகையின் மையத்துக்கு எவ்வளவு அருகில் அமைந்துள்ளது என்பதைப் பொருத்தே அமையும். மேலும் ஓர் அரசனும் கோட்டையும் மட்டும் எதிரியின் தனித்த அரசனை இறுதி முற்றுகைக்காளாக்க முடியும். ஆனால், ஓர் அரசனும் அமைச்சரும் மட்டும் எதிரியின் தனித்த அரசனை இறுதி முற்றுகைக்காளாக்க முடியாது.

பொதுவாக, குதிரைகளும் அமைச்சர்களும் அண்ணளவாகச் சமனாகவிருப்பினும் விளையாட்டின் தன்மையைப் பொறுத்து அவற்றின் பெறுமதிகள் மாறுபடலாம்.

ஒருங்குறியில் அமைச்சருக்கு இரண்டு குறியீடுகள் உள்ளன.

♗ "U+2657"-வெள்ளை அமைச்சர்

♝ "U+265D"-கறுப்பு அமைச்சர்



</doc>
<doc id="152879" url="https://ta.wikipedia.org/wiki?curid=152879" title="தமிழகத்தில் புதிய கற்காலம்">
தமிழகத்தில் புதிய கற்காலம்

sembiyan
தமிழகத்தில் புதிய கற்காலம் என்பது கி.மு. 3000 - 1000 வரை நிலவியது. குறிப்பாக தமிழகத்தின் வட ஆர்க்காடு பகுதியிலுள்ள பையம்பள்ளியில் இப்புதிய கற்காலச் சின்னங்கள் அதிகம் காணப்படுகின்றன.

பையம்பள்ளியில் காணப்படும் புதிய கற்காலச் சமுதாயம் இரு விதத்தில் காணப்படுகின்றது. 

இக்கால மக்கள் வெளுப்பு மிக்க சாம்பல் நிற மட்பாண்டங்கள், மெருகூட்டப்பட்ட சாம்பல் நிற மட்பாண்டங்கள், சிவப்பு நிற மட்பாண்டங்கள் ஆகியவற்றை பயன்படுத்தினர். பல வகைக் கற்களால் ஆன கற்கருவிகள், கற்கோடாரிகள், தானியங்களை அரைக்க, இடிக்க உதவும் கற்கருவிகள் ஆகியனவும் கிடைத்துள்ளன.

மேலும் இக்கால மக்கள் வாழ்ந்த பல்வேறு அளவுள்ள குழி வீடுகளில் குச்சி நடுகுழிகள் காணப்படுவதால் இவர்கள் கூரைகள் அமைந்த குடிசைகளில் வாழ்ந்ததாகத் தெரிகிறது.

இதே புதிய கற்காலத்தைச் சேர்ந்த இரண்டாம் பிரிவு மக்கள் சாம்பல் மற்றும் சிவப்பு நிற மட்கலன்களையும் பயன்படுத்தினர். குறிப்பாக சக்கரத்தால் செய்யப்பட்ட பானைகள் இங்கு கிடைத்தனவற்றுள் சிறந்தனவாம்.

கொள்ளு, பச்சைப்பயறு, ஆடு, மாடு, பன்றி, மான் போன்ற மிருகங்களையும் வளர்த்தனர். அதிலிருந்து வரும் பொருட்களை உணவிற்கு பயன்படுத்தினர்.

மேலும் இக்காலக் கருவிகள் தமிழகத்தில் பல இடங்களில் கண்டெடுக்கப்பட்டுள்ளன. அவற்றின் விவரம்,


</doc>
<doc id="152880" url="https://ta.wikipedia.org/wiki?curid=152880" title="முற்றுகை (சதுரங்கம்)">
முற்றுகை (சதுரங்கம்)

முற்றுகை ("Check") என்பது சதுரங்கம், சீனச் சதுரங்கம், சப்பானியச் சதுரங்கம் போன்ற ஆட்டங்களில் அடுத்த நகர்வில் அரசனைக் கைப்பற்றுவதற்கான அச்சுறுத்தலைக் குறிக்கும். ஒரு போட்டியாளரின் அரசனானது முற்றுகைக்காளாக்கப்பட்டால், அவர் அடுத்த நகர்வில் அரசனை முற்றுகையில் இருந்து விடுவிக்க வேண்டும் (சாத்தியமானால்). அதாவது, இன்னொரு காயின் மூலம் அச்சுறுத்தலைத் தடுக்கவோ அரசனை எதிரியால் தாக்கப்படாத கட்டங்களுக்கு நகர்த்தவோ முற்றுகைக்காளாக்குகின்ற காயைக் கைப்பற்றவோ வேண்டும். அவ்வாறு செய்ய முடியாவிட்டால், அவ்வரசன் இறுதி முற்றுகைக்காளாக்கப்பட்டுப் போட்டியாளர் தோல்வியை எதிர்கொள்வார்.

சதுரங்கம் விளையாடும்போது "முற்றுகை" என்று கூறுவது போட்டியாளரின் விருப்பத்தைப் பொறுத்தது. 

முற்றுகை என்பது எதிரியின் அரசனை அடுத்த நகர்வில் கைப்பற்றலாம் என்ற நிலைக்குக் கொண்டு வருதல் ஆகும். சதுரங்கத்தில் ஒரு காய் மூலமும் இரண்டு காய்கள் மூலமும் முற்றுகையை ஏற்படுத்த முடியும். ஆனால், சில சதுரங்க வகைகளில் இரண்டுக்கு மேற்பட்ட காய்களாலும் முற்றுகையை ஏற்படுத்த முடியும். அரசன் முற்றுகைக்காளாக்கப்பட்டு, அரசனை முற்றுகையிலிருந்து விடுவிப்பதற்கு எந்தவோர் ஏற்றுக் கொள்ளப்பட்ட நகர்வும் இல்லாதவிடத்து, அந்நிலைமை இறுதி முற்றுகை என அழைக்கப்படும். மேலும் அவ்வரசனைக் கொண்டிருக்கும் போட்டியாளர் தோல்வியுறுவார். இறுதி முற்றுகைக்கு ஆளாக்கிய போட்டியாளர் வெற்றியடைவார்.

தனது சொந்த அரசனை முற்றுகைக்காளாக்கக்கூடிய கட்டத்தில் வைப்பது சதுரங்க விதிமுறைகளுக்கு எதிரானது. அவ்வாறான நகர்வு தவறானதாகக் கருதப்பட்டுப் பின்வாங்கப்படும். ஓர் அரசன் இன்னொரு அரசனை முற்றுகைக்காளாக்க முடியாது. ஏனெனில், இது முதலாவது அரசனை முற்றுகைக்காளாக்கி விடும் (ஏனைய அனைத்துக் காய்களும் அரசனை முற்றுகைக்காளாக்க முடியும்.).

ஒற்றை முற்றுகையிலிருந்து அரசனை விடுவிப்பதற்கு மூன்று சாத்தியமான வழிகள் உள்ளன.

வலப்பக்கத்திலுள்ள படத்திலே, வெள்ளையானது மூன்று வழிகளின் மூலமும் முற்றுகையிலிருந்து விடுவித்துக் கொள்ள முடியும்.


ஓர் அரசனானது இரட்டை முற்றுகைக்காளாக்கப்பட்டால், அடுத்த நகர்வில் அரசன் இரண்டு முற்றுகைகளிலிருந்தும் தன்னை விடுவிக்க வேண்டும். இரண்டு முற்றுகைக்காளாக்கும் காய்களையும் கைப்பற்றுவதோ இரண்டு முற்றுகைகளையும் தடுப்பதோ முடியாத செயல். அரசனை நகர்த்துவதன் மூலம் மட்டுமே இரட்டை முற்றுகையிலிருந்து அரசனை விடுவிக்க முடியும். ஆனாலுங்கூட, இரட்டை முற்றுகைக்காளாக்கும் காய்களில் ஏதேனும் ஒன்றாவது அடுத்துள்ள கட்டங்களில் இருந்து, அது ஏனைய காய்களால் பாதுகாக்கப்படாவிட்டால், அரசன் அதனைக் கைப்பற்றிக் கொள்ளவும் முடியும்.

எந்தவொரு வழியிலும் அரசனை முற்றுகையிலிருந்து விடுவிக்க முடியாவிட்டால், அது இறுதி முற்றுகை எனப்படும்.
நட்பு முறையிலான சதுரங்க விளையாட்டுகளில் முற்றுகைக்காளாக்கும் நகர்வைச் செய்பவர் முற்றுகையை அறிவிப்பார். எனினும் முற்றுகையை அறிவித்தல் சதுரங்கத்தின் விதிமுறைகளின் கீழ் தேவையானதன்று. மேலும் முறையான விளையாட்டுகளில் முற்றுகை அறிவிக்கப்படுவதில்லை. ஆயினுங்கூட 20ஆம் நூற்றாண்டின் தொடக்கப் பகுதி வரை போட்டியாளர் முற்றுகையை அறிவிக்க வேண்டும் என எதிர்பார்க்கப்பட்டதுடன், விதிகளின் சில மூலங்கள் அதனை வேண்டி நின்றன.


தொடக்க கால வடமொழிச் சதுரங்கத்தில் அரசனைக் கைப்பற்றுவதன் மூலமே போட்டிக்கு முடிவு காணப்பட்டது. அரசனானது முற்றுகைக்காளாக்கப்பட்டுள்ளது என்பதை அறிவிக்கும் முறையைப் பாரசீகர்களே அறிமுகப்படுத்தினார்கள். இதனால், சதுரங்க விளையாட்டு உடனடியாகவும் தவறுதலாகவும் முடிவடைவது தவிர்க்கப்படுகிறது.



</doc>
<doc id="152893" url="https://ta.wikipedia.org/wiki?curid=152893" title="இதய நிறுத்தம்">
இதய நிறுத்தம்

இதய நிறுத்தம் என்பது இதயத்தின் சுருங்கி விரியும் தொழிற்பாடு திடீரெனத் தடைப்பட்டு குருதிச்சுற்றோட்டம் நிறுத்தப்படுவது ஆகும். இதய நிறுத்தத்திற்குரிய காரணிகளுள் முக்கியமானது கீழ் இதயவறைக் குறுநடுக்கம் (ventricular fibrillation) ஆகும். 

இதய நிறுத்தம் மாரடைப்பில் இருந்து வேறுபட்டது; மாரடைப்பு என்பது இதயத்தசைக்குச் செல்லும் குருதி வழங்கல் (விநியோகம்) தடைபடுவதால் ஏற்படுவது. மாரடைப்பு ஏற்பட்ட ஒருவருக்கு கீழ் இதயவறைக் குறுநடுக்கம் தோன்றி இதய நிறுத்தம் ஏற்படலாம்.

சுற்றோட்டம் நிறுத்தப்படுவதால் உடலெங்கும் ஆக்சிசன் (ஒட்சிசன்), ஊட்டச்சத்துகள் கொண்டு செல்லப்படுவது தடைபடுகின்றது. மூளைக்கு குருதியோட்டம் தடைபடுவதால் நினைவிழப்பு ஏற்படுகின்றது, அத்துடன் மூச்சுவிடுவதிலும் (சுவாசிப்பதிலும்) சிக்கல் ஏற்படுகின்றது. இதய நிறுத்தம் ஏற்பட்டு ஐந்து நிமிடங்களாக சிகிச்சை இல்லாதவிடத்து ஆக்சிசன் இல்லாத காரணத்தால் மூளை இறக்கின்றது (செயலிழந்து இறந்துவிடுகின்றது); உயிரிய இறப்பு உண்டாகின்றது. இக்காரணங்களால் உயிர் பிழைப்பதற்கு உடனடிச் சிகிச்சை இன்றியமையாதது.

இதய நிறுத்தம் ஒரு மருத்துவ நெருக்கடி நிகழ்வு, தொடக்கவேளையிலேயே உரிய சிகிச்சை வழங்கப்படின் இதயம் பழைய நிலைக்கு மீளும், அன்றேல் இதய இறப்பு நிகழும் தீங்கு உண்டு. சிலவேளைகளில் திடீரென நிகழும் இதய நிறுத்தத்தால் இதயம் முற்றிலும் தன் தொழிற்பாட்டை இழக்கும் சூழல்கள் உண்டு, இது திடீர் இதய இறப்பு எனப்படும், இத்தகைய நேரத்தில் இதயம் பழைய நிலைக்கு மீளமாட்டாது. 

இதய நிறுத்தத்துக்குரிய சிகிச்சையின் நோக்கம் இதயத்தை மீளத் துடிக்கவைத்து, குருதிச் சுற்றோட்டத்தைச் சீர் செய்தல், மூச்சுவிடுதலை மீளக் கொணருதல் ஆகும். இதற்கு இதய-மூச்சு மீளுயிர்விப்பு (cardiopulmonary resuscitation) வழங்கப்படுகின்றது, தேவையேற்படின் குறுநடுக்க அகற்றலும் (defibrillation ) செய்யப்படுகின்றது.


</doc>
<doc id="152900" url="https://ta.wikipedia.org/wiki?curid=152900" title="சேரீசு (தொன்மவியல்)">
சேரீசு (தொன்மவியல்)

பண்டை உரோமச் சமயத்தில், சேரீசு (Ceres - /ˈsɪəriːz/) ஒரு பெண் தெய்வம். இத்தெய்வம், வேளாண்மை, தானியப் பயிர், வளமை, தாய்மை உறவுகள் ஆகியவற்றோடு தொடர்புடையவள். தொடக்கத்தில், உரோமின் "பிளெபியன்" அல்லது "அவென்டைன்" முத்தெய்வங்களுள் முக்கியமானவளாக விளங்கியவள் இவள். இத் தெய்வத்துக்காக ஏப்ரலில் ஏழு நாள் திருவிழா கொண்டாடினர். இத்திருவிழாவில் "லூடி" (Ludi) எனப்படும் விளையாட்டையும் விளையாடுவது வழக்கமாக இருந்தது. மே மாதத்தில் அக்கால உரோமில், அறுவடை நாட்களில் இடம்பெறும் "அம்பவாலியா" (Ambarvalia) என்னும் திருவிழாவின் ஒரு பகுதியாக வயல்களைத் தூய்மையாக்கும் சடங்கு இடம்பெற்றது. இச் சடங்கிலும், உரோமர்களின் திருமணம், இறப்பு ஆகியவற்றுக்கான சடங்குகளிலும் சேரீசுக்கு கௌரவம் வழங்கப்பட்டது.

கிரேக்கத் தொன்மங்களில் "பன்னிரண்டு ஒலிம்பியர்"களுக்கு இணையான உரோமர்களின் "டி கான்சென்ட்டீசு" எனப்படும் தெய்வங்களின் குழுவில் வேளாண்மைக்கான தெய்வம் சேரீசு மட்டும் அல்ல. செரீசுவை கிரேக்கர்களின் டிமிடர் உரிய தொன்மங்கள் செரீசுவின் மீது ஏற்றிக் கூறப்பட்டன.

"சேரீசு" என்னும் பெயர் முந்து இந்திய-ஐரோப்பிய மொழிகளில் காணப்படுவதும், "வளர்தல்" என்னும் பொருள் கொண்டதுமான "கெர்" என்னும் வேர்ச் சொல்லில் இருந்து உருவானது என்பது சிலரது கருத்து. "கிரியேட்" "(create)", "(சீரியல்)" "(cereal)", "குரோ" "(grow)" போன்ற பல ஆங்கிலச் சொற்களும் இதே வேரிலிருந்தே உருவாயின என்பது அவர்களுடைய கருத்து. இத்தெய்வம், கால்நடை மேய்ப்பு, வேளாண்மை, மனிதக் கருவளம் போன்றவற்றோடு தொடர்புடையதால், "தாங்குதல்", "உண்டாக்குதல்", "உற்பத்தி செய்தல்" போன்ற பொருள்களைக் கொண்ட "கெரீரீ" "(gerere)" என்னும் இலத்தீன் மொழிச் சொல்லே "சேரீசு" என்னும் சொல்லின் மூலமாக இருக்கலாம் என்பது இன்னும் சிலரது கருத்து. மிகப் பழைய நம்பிக்கைகளில் இருந்து சேரீசு தோன்றியது என்பதற்கு உரோமரின் அயலவர்களான இலத்தீனியர், ஆசுக்கானியர், சாபெலியர் போன்ற இனத்தவரிடமிருந்து தெளிவான சான்றுகள் கிடைக்கின்றன. எட்ரசுக்கர், உம்பிரியர் போன்றோரிடம் இருந்தும் அதிகம் தெளிவில்லாத சான்றுகள் உள்ளன. உரோமர் காலம் முழுவதிலும் "சேரீசு" என்னும் சொல் தானியத்தையும் அதன் நீட்சியாக ரொட்டியையும் குறிப்பதற்குப் பயன்பட்டது.

ஒருவகைக் கோதுமை, காளைகளை நுகத்தில் கட்டுதல், உழுதல், விதைத்தல், இளம் வித்துக்களைப் பாதுகாத்தல், போன்றவற்றைக் கண்டுபிடித்ததுடன், மனித குலத்துக்கு வேளாண்மையை அளித்ததும் சேரீசுவே என நம்பினர். 


</doc>
<doc id="152902" url="https://ta.wikipedia.org/wiki?curid=152902" title="அடிமை ஒழிப்புக் கோட்பாடு">
அடிமை ஒழிப்புக் கோட்பாடு

அடிமை ஒழிப்புக் கோட்பாடு ("Abolitionism") என்பது சட்டப்படியோ அதற்கு மாறாகவோ நிலவுகின்ற அடிமை முறையைத் தகர்த்தெறிவதற்கான இயக்கம் ஆகும்.

மேற்கு ஐரோப்பாவிலும் அமெரிக்காக்களிலும் அடிமை ஒழிப்புக் கோட்பாடு என்பது ஆப்பிரிக்கர்களை அடிமைகளாக விலைக்கு வாங்குதலையும் விற்றலையும் தகர்த்தெறிந்து, அவர்களை விடுதலை செய்வதற்காகத் தொடங்கப்பட்ட வரலாற்று இயக்கம் ஆகும்.

எசுப்பானியா மற்றும் பிற ஐரோப்பிய நாடுகளிலிருந்து சென்ற குடியேற்றக்காரர்கள் தொடக்கத்தில் தாம் குடியேறிய நாட்டு முதல்குடிகளை அடிமைகளாக்கினார்கள். ஆனால் புனித தோமினிக் (ஆசீர்வாதப்பர்) சபைத் துறவியான "பார்த்தொலோமே தெ லாஸ் காஸாஸ்" (Bartolomé de las Casas) போன்றோர் அடிமை ஒழிப்புக்காகப் பாடுபட்டனர்.

பார்த்தலோமே தெ லாஸ் காஸாஸ் மேற்கொண்ட முயற்சியால் எசுப்பானிய அரசு குடியேற்ற நாடுகளில் அடிமை முறையை ஒழிப்பதற்கான சட்டங்களை 1542இல் இயற்றியது. ஆயினும் 1545 அளவில் மேற்கூறிய சட்டங்கள் முழுமையாகச் செயல்படுத்தப்படவில்லை.

ஆப்பிரிக்கர்களை அடிமைகளாகக் கருதியது கிறித்தவ சமயக் கொள்கைக்கு எதிரானது என்று குவேக்கர் (Quakers) இயக்கமும், நற்செய்திக் கிறித்தவக் குழுக்களும் (evangelical religious groups)17ஆம் நூற்றாண்டில் அறிவித்து, அடிமை முறையைக் கண்டித்தன.

வட அமெரிக்காவில் உருவாக்கப்பட்ட "பதின்மூன்று குடியேற்றங்களில்" ("Thirteen Colonies") அடிமை முறை சட்டத்திற்கு மாறானது என்று 18ஆம் நூற்றாண்டில் முதல் பெரும் புத்துணர்ச்சியின் ("First Great Awakening") பின்னணியில் அறிவிக்கப்பட்டது.

அடிமை முறை மனித உரிமை மீறல் ஆகும் என்று பகுத்தறிவு வாதக் கோட்பாட்டினர் அறிவொளி இயக்கக் காலத்தில் ("Age of Enlightenment") குற்றம் சாட்டினர்.

1772இல் இங்கிலாந்தில் அடிமை முறை ஒழிப்புக்கு ஆதரவான நீதிமன்றத் தீர்ப்பு ஒன்று வழங்கப்பட்டது. அது "சோமர்செட் வழக்கு" ("Somersett's case") என்று வரலாற்றில் அறியப்படுகிறது.

ஜேம்சு சோமர்செட் என்னும் பெயர்கொண்ட அமெரிக்க அடிமையைச் சார்லசு ஸ்டூவர்ட் என்னும் இங்கிலாந்து அதிகாரி அமெரிக்காவில் பிரித்தானியக் குடியேற்றமாய் இருந்த மாசசூசட்சு மாகாணத்தில் விலைக்கு வாங்கி, 1769இல் இங்கிலாந்துக்குக் கொண்டுவந்திருந்தார். 1771இல் சோமர்செட் தம் எசமானரின் வீட்டிலிருந்து தப்பியோடிவிட்டார். அவரைக் கண்டுபிடித்த எசமான் அவரை ஒரு கப்பலில் கைதியாகச் சிறைப்படுத்தி வைத்தார். அக்கப்பல் பிரித்தானியக் குடியேற்றமாயிருந்த ஜமேய்க்கா நாடு சென்றதும் அங்கு ஒரு பண்ணையில் அடிமை வேலை செய்ய அவரை விற்றுவிடுவதாகத் திட்டம் வைத்திருந்தார்.

சோமெர்செட் கிறித்தவராகத் திருமுழுக்குப் பெற்றிருந்தபோது அவருடைய ஞானப்பெற்றோராக நின்றதாகக் கூறிய மூன்றுபேர் சோமர்செட்டுக்கு ஆதரவாக நீதிமன்றத்தில் வழக்குத் தொடுத்து, அவரை நீதிமன்றத்திற்குக் கொணர வேண்டும் என்றும், அவரைச் சிறைப்படுத்தியது சட்டத்துக்கு ஏற்புடையதா என்று தீர்ப்பு வழங்கவும் கோரினர்.

வழக்கை விசாரித்த லார்டு மான்சுஃபீல்டு ("Lord Mansfield") என்பவர் அடிமை முறை பிரித்தானியக் குடியேற்றங்களில் நடைமுறையில் இருந்தாலும், இங்கிலாந்தின் சட்டத்துக்கு முரணானது, ஒருவரை அவருடைய விருப்பத்துக்கு எதிராக ஒப்பந்தம் ஏற்க கட்டாயப்படுத்த சட்டம் இசையவில்லை என்று கூறி, சோமர்செட் என்னும் அடிமையை விடுதலை செய்தார்.

இந்த நீதிமன்றத் தீர்ப்பு மனித உரிமை அடிப்படையில் அல்லாமல், சட்டத்தின் அடிப்படையில் வழங்கப்பட்டது என்றாலும், வரலாற்றுச் சிறப்பான ஒன்றாக மாறியது. இங்கிலாந்திலும் அதன் பிறகு அதன் குடியேற்ற நாடுகளிலும் அடிமை முறை ஒழிக்கப்படுவதற்கு இத்தீர்ப்பு வழிகோலியது. 

புரட்சிக் கால பிரான்சு நாட்டில் 1789ஆம் ஆண்டில் அடிமை முறை ஒழிக்கப்பட்டது. ஆனால், புரட்சியைத் தடம் திருப்பிய நெப்போலியன் பதவியைக் கைப்பற்றி, அடிமை முறையைப் பிரான்சியக் குடியேற்ற இடங்களில் மீண்டும் நிறுவினார்.

பிரான்சின் கட்டுப்பாட்டுக்குள் இருந்த ஹெயிட்டி, பிரான்சுக்கு எதிராக எழுந்து, விடுதலைப் போர் நிகழ்த்தி, சுதந்திரம் பெற்று, 1804இல் தனி நாடாக மாறியதும் அடிமை முறையை ஒழித்தது.

பிரித்தானிய நாடு, தன் குடியேற்ற நாடுகளில் ஆப்பிரிக்காவிலிருந்து மக்களை அடிமைகளாகக் கொண்டுவந்து விற்பது சட்டத்துக்கு முரணானது என்று 1808இல் சட்டம் இயற்றி, அடிமை விற்பனைக்குத் தடைவிதித்தது.

அதைத் தொடர்ந்து, ஐக்கிய அமெரிக்க நாடுகளும் 1808இல் அடிமை வணிகத்துக்குத் தடை போட்டது.

அடிமை முறை பிரித்தானியப் பேரரசு முழுவதிலும் ஒழிக்கப்பட்டது 1833ஆம் ஆண்டில் ஆகும். அதற்குப் பதினைந்து ஆண்டுகளுக்குப் பின் பிரான்சு நாடும் தன் ஆளுகைக்கு உட்பட்ட எல்லாக் குடியேற்ற நாடுகளிலும் அடிமை முறையை ஒழித்தது.

ஐக்கிய அமெரிக்காவில், அமெரிக்க உள்நாட்டுப் போர் முடிவுற்றதும், 1865ஆம் ஆண்டில் அடிமை முறை ஒழிக்கப்பட்டது. அது சட்டப்பூர்வமாக அமெரிக்க நாட்டுச் சட்டத்தின் 13ஆம் திருத்தமாக நிறைவேற்றப்பட்டது.

கிழக்கு ஐரோப்பாவில், வல்லாக்கியா ("Wallachia") மற்றும் மொல்டாவியா ("Moldavia") பகுதிகளில் உரோமா மக்கள் அடிமைகளாக்கப்பட்டிருந்ததை எதிர்த்து இயக்கங்கள் எழுந்தன. அதுபோலவே, உருசியா நாட்டில் "செர்ஃப் நிலை" ("serfdom") என்னும் கொத்தடிமை முறை 1861இல் சட்ட விரோதமானது என்று அறிவிக்கப்பட்டது. 1948இல் ஐக்கிய நாடுகள் பொதுச் சபை அடிமை முறை சட்டத்துக்கு மாறானது என்று உலக மனித உரிமைகள் சாற்றுரை என்னும் ஏட்டின் வழியாகப் பறைசாற்றியது.

வடமேற்கு ஆப்பிரிக்காவில் அமைந்துள்ள மூரித்தானியா என்னும் நாடு அடிமை முறை சட்டத்துக்கு முரணானது என்று 1981இல் அறிவித்துச் சட்டம் இயற்றியது. இந்நாடுதான் உலகில் கடைசியாக அடிமை முறையைச் சட்டப்பூர்வமாக ஒழித்த நாடு ஆகும்.

இன்று உலகத்தின் பெரும்பான்மையான நாடுகளில் குழந்தைகள் மற்றும் வளர்ந்தவர்களை அடிமைகளாக விற்பதும் வாங்குவதும் சட்டப்பூர்வமாகத் தடைசெய்யப்பட்டுள்ளது. பன்னாட்டுச் சட்டங்களும் அடிமை முறையைக் கண்டனம் செய்கின்றன.

ஆயினும், வேலை வாங்கும் நோக்கத்துடன் குழந்தைகளும் வளர்ந்தவர்களும் ஓரிடத்திலிருந்து அல்லது நாட்டிலிருந்து கடத்திக் கொண்டுபோகப்படுவது இன்றும் தொடர்கிறது. அவ்வாறே, பால்வினைத் தொழிலில் ஈடுபடுத்த பெண்களையும் சிறாரையும் விலைபேசும் கொடுமையும் நிலவுகிறது.

இக்கொடுமைகளின் காரணமாகப் பல்லாயிரக் கணக்கான சிறார்களும் வளர்ந்தவர்களும் பாதிக்கப்படுகிறார்கள்.

1612இலிருந்து இங்கிலாந்து வணிகர்கள் இந்தியாவோடு வாணிகம் செய்யத் தொடங்கினர். பிரித்தானிய கிழக்கிந்திய நிறுவனம் என்னும் வாணிக அமைப்பின் வழியாக இங்கிலாந்து இந்தியாவின் அரசியல், பொருளாதார, இராணுவத் துறைகளைக் கட்டுப்படுத்தத் தொடங்கியது. 1858இலிருந்து இந்தியாவின் ஆளுகை பிரித்தானிய அரசின் நேரடிக் கட்டுப்பாட்டுக்குள் வந்தது.

இந்தியாவில் பிரித்தானிய ஆதிக்கம் நிலவியபோது இந்தியர்கள் பலர் அடிமைகளாக இங்கிலாந்துக்குக் கொண்டுபோகப்பட்டார்கள். அவர்கள் "கிழக்கு இந்தியர்" ("East Indians") என்று அழைக்கப்பட்டனர். இங்கிலாந்துக்குக் கொண்டுசெல்லப்பட்ட அவர்கள் அங்கு இலண்டன், எடின்பர்க் போன்ற நகரங்களில் எசமானர்களுக்கு வீட்டு வேலையாட்களாக அமர்த்தப்பட்டார்கள். இங்கிலாந்திலிருந்து ஐக்கிய அமெரிக்காவுக்கு நாடுபெயர்ந்த இங்கிலாந்தியர் தங்கள் இந்திய வேலையாட்களைத் தங்களோடு கொண்டுசென்றார்கள்.

அமெரிக்காவில், அடிமை முறையை ஒழிக்க வேண்டும் என்னும் கோரிக்கையை முன்வைத்த முதல் குழுவினர் குவேக்கர் ("Quakers") என்னும் கிறித்தவ இயக்கத்தினர் ஆவர். 1688இல் குவேக்கர் இயக்கத்தினர் சிலர் அடிமை முறை ஒழிப்பைக் கோரி ஒரு பரப்புரை ஏட்டினை பிலடெல்பியா நகரில் வெளியிட்டனர். அக்கோரிக்கை முதலில் வெற்றிபெறவில்லை என்றாலும், 1780இல் பென்சில்வேனியா மாநிலத்தில் அடிமை முறை ஒழிக்கப்பட வழிகோலியது.

1775இல் "நீக்ரோ அடிமை ஒழிப்பு இயக்கம்" ("Society for the Relief of Free Negroes Unlawfully Held in Bondage") என்னும் பெயரில் ஓர் அமைப்பு உருவானது. 1784இல் பெஞ்சமின் பிராங்கிளின் அவ்வமைப்பின் முதல் தலைவரானார்.

குவேக்கர் இயக்கத்தினர் அடிமை முறை ஒழிப்புக்குச் சிறப்பான பங்களித்தனர்.

தாமஸ் பெய்ன் என்னும் தலைசிறந்த சிந்தனையாளர் அடிமை ஒழிப்பைக் கோரி முதலில் எழுதியோருள் ஒருவர் ஆவார். அவர் 1775, மார்ச் 8ஆம் நாள் "அமெரிக்காவில் ஆப்பிரிக்க அடிமை முறை" ("African Slavery in America") என்னும் தலைப்பில் ஒரு கட்டுரையை வெளியிட்டார்.

அமெரிக்காவில் ஒகையோ ஆற்றுக்கு வடக்கே அமைந்த பிரதேசங்களில் அடிமை முறை தடைசெய்யப்பட்டு 1787இல் சட்டம் இயற்றப்பட்டது. 1804ஆம் ஆண்டளவில் அப்பகுதிகளில் அடிமை முறை ஒழிக்கப்பட்டு அடிமைகள் விடுதலை செய்யப்பட்டனர்.

மாசச்சூசெட்ஸ் அடிமை முறையை ஒழிக்காவிட்டாலும், 1780இல் சட்ட அமைப்பை உருவாக்கி, அதில் எல்லா மனிதருக்கும் சம உரிமைகள் உண்டு என்று அறிவித்ததன்வழி அடிமை ஒழிப்புக்கு வழிகோலியது.

ஆயினும் அடிமைகளை விடுதலை செய்வது விரைவில் நிகழவில்லை என்பது நியூயார்க், பென்சில்வேனியா போன்ற பிரதேசங்கள் தங்கள் மக்கள் தொகைக் கணிப்பில் அடிமைகள் இத்தனை பேர் என்று 1840இல் குறிப்பதிலிருந்து தெரிகிறது. நியூ செர்சி பிரதேசத்தில் 1860இல் 18 கருப்பு அடிமைகள் "நிரந்தர பயிற்சியாளர்களாக" ("perpetual apprentices") குறிக்கப்பட்டிருந்தனர்.

நியூயார்க் மாநிலம் அடிமை முறையை ஒழிக்கும் சட்டத்தை 1799இல் இயற்றியது. ஆனால், விடுதலை பெற்ற அடிமைகளுக்கு என்னென்ன உரிமைகள் உண்டு என்று வரையறுக்கவில்லை. எனவே, விடுதலை பெற்ற அடிமைகள் இன வேறுபாடுகளுக்கு உட்படுத்தப்பட்டார்கள்.

புதிதாக உருவான ஐக்கிய அமெரிக்க நாடுகளுக்குச் சட்ட அமைப்பு உருவாக்க 1787இல் பிலடெல்பியா நகரில் மாநாடு நிகழ்ந்தது. அதில் பன்னாட்டு அடிமை முறைபற்றி விவாதிக்கப்பட்டது. பன்னாட்டு அடிமை முறை வாணிகத்தை ஒழிக்க இன்னும் இருபது ஆண்டுகள் தேவைப்படும் என்று அம்மாநாட்டில் கருத்துத் தெரிவிக்கப்பட்டது. அதற்குள்ளாக ஐக்கிய அமெரிக்க நாடுகளின் பல பிரதேசங்களிலும் அடிமை முறை ஒழிப்புக்கு ஆதரவாகத் தனித்தனி சட்டங்கள் இயற்றப்பட்டன.

வெளி நாடுகளிலிருந்து அமெரிக்காவுக்கு அடிமைகளை இறக்குமதி செய்வது சட்டத்துக்கு முரணானது என்று ஐக்கிய அமெரிக்க நாடுகள் 1808, சனவரி முதல் நாள் சட்டம் இயற்றியது. எனினும், உள்நாட்டு அடிமை வாணிகம் பற்றி அப்போது சட்டம் இயற்றப்படவில்லை.

1776க்குப் பிறகு குவேக்கர் இயக்கத்தினர், அடிமைகளை வேலைக்கு அமர்த்திய எசமானர்களை அணுகி, அவர்கள் தம் அடிமைகளை விடுதலை செய்யக் கோரினர். ஐக்கிய அமெரிக்காவின் மேல் தென்பகுதியில் பல எசமானர்கள் தம் அடிமைகளை விடுதலை செய்தனர். விடுதலையான அடிமைகள் எண்ணிக்கை ஒரு விழுக்காடு என்பதிலிருந்து பத்து விழுக்காடாக உயர்ந்தது. குறிப்பாக விர்ஜீனியா, மேரிலாந்து, டெலவேர் பகுதிகளில் இந்த அதிகரிப்பு நிகழ்ந்தது. 1810 அளவில் டெலவேர் மாநிலத்தின் அடிமைகளுள் முக்கால் பகுதியினர் விடுதலை பெற்றுவிட்டிருந்தனர்.

இவ்வாறு அடிமைகளுக்கு விடுதலை அளித்த எசமானருள் சிறப்பான ஒருவர் மூன்றாம் இராபர்ட் கார்ட்டர் ("Robert Carter III") என்பவர் ஆவார். விர்ஜீனியா மாநிலத்தவரான அவர் 450க்கும் மேலான அடிமைகளை 1791இல் தாமாகவே விடுதலை செய்தார். இந்த அளவு உயர்ந்த எண்ணிக்கையிலான அடிமைகளை எந்தவொரு தனி எசமானரும் விடுவிக்கவில்லை என்று கூறப்படுகிறது.

அடிமைகளை விடுதலை செய்த எசமானர்கள் பலர், தாங்கள் அளித்த விடுதலை அறிக்கைகளில் "எல்லா மனிதருக்கும் சம உரிமை உண்டு" என்பதை ஏற்பதாகக் கூறினர். மேலும், ஐக்கிய அமெரிக்காவின் பொருளாதார நிலையும் மாறிக்கொண்டிருந்தது. நிலத்தில் வேலை செய்து புகையிலை பயிரிடும் விவசாய முறை மாறி, கலப்புப் பயிர் வளர்க்கும் முறை வளர்ந்ததால் முன்போல அதிக எண்ணிக்கையில் வேலையாட்கள் தேவைப்படவில்லை.

விடுதலை செய்யப்பட்ட கருப்பு இன மக்களின் குடும்பங்கள் வளர்ச்சி காணத் தொடங்கின. அதற்குமுன், ஆப்பிரிக்க ஆண்களுக்கும் உழைப்பாளர் நிலை வெள்ளையர் இனப் பெண்களுக்கும் பிறந்த மக்களோடு இவர்களும் பொருளாதார, கலாச்சாரத் துறைகளில் முன்னேற்றம் காணலாயினர்.

1860 அளவில் டெலவேர் மாநிலத்தில் 91.7 விழுக்காடு கருப்பர்கள் சுதந்திர மக்களாயிருந்தனர். அதே காலக் கட்டத்தில் மேரிலாந்து மாநிலத்தில் 49.7 விழுக்காடு கருப்பர்கள் சுதந்திர மக்களாக மாறியிருந்தனர். இம்மக்கள் குழுவிலிருந்து கைவினைக் கலைஞர்கள், ஆசிரியர்கள், மறைப்போதகர்கள், சிறப்புத் தகுதி அலுவலர் போன்றோர் உருவாகி, பல தலைமுறைகளின் வளர்ச்சிக்கு வித்திட்டனர்.

அமெரிக்க நாடாளுமன்றத்தில் 1820இல் நிகழ்ந்த விவாதத்தின்போது, ரூஃபஸ் கிங் ("Rufus King") என்பவர், "அடிமை முறை என்பது சட்டத்துக்கு முரணானது. ஏனென்றால், அது இயற்கைச் சட்டத்துக்கு, அதாவது கடவுளின் சட்டத்துக்கு எதிரானது" என்று முழங்கினார். ஆனால் அக்கருத்து ஏற்கப்படவில்லை. இதனால் மிசூரி மாநிலம் அடிமை முறை மாநிலமானது.

1830களில், அடிமை முறையை ஒழிக்க வேண்டும் என்று கோரிய வெளியீடுகள் தென் மாநிலங்களுக்குத் தபால் வழி செல்வதை ஐக்கிய அமெரிக்க தபால்துறைத் தலைவர் தடுத்தார்.

வட மாநிலங்களிலிருந்து தென் மாநிலங்களுக்குச் சென்று பணியாற்றிய ஆசிரியர்கள் அங்கே அடிமை முறை ஒழிப்புக்கு ஆதரவாகக் குரல் கொடுக்கிறார்கள் என்று குற்றச்சாட்டப்பட்டு இடம் கடத்தப்பட்டார்கள்.

வடக்கத்தியவர்கள் அடிமை முறை ஒழிப்பைத் தங்கள்மீது திணிக்கப் போகிறார்கள் என்று தெற்கத்தியவர்கள் சந்தேகக் கண்களோடு நோக்கினர்.

அடிமை முறை ஒழிப்புக்காகப் பாடுபட்டவர்களுள் ஒருவர் ஜான் பிரவுன் (1800-1859) . அமைதியான முறையில் இந்த ஒழிப்பு நிகழாது என்று பிரவுன் கருதினார். எனவே அவர் வன்முறையால் அடிமை ஒழிப்பைக் கொணர எண்ணினார். அவருடைய இயக்கம் "பயங்கர வாதத்தை" பரப்புகிறது என்று தென் மாநிலங்களைச் சார்ந்தோர் கூறினர்.

ஜான் பிரவுன் அடிமைகளை உடைமையாகக் கொண்டிருந்த சில தென் மாநில எசமானர்களைக் கொலைசெய்தார் என்று குற்றம் சாட்டப்பட்டு தூக்கிலிடப்பட்டார். இன்றுவரை ஜான் பிரவுன் மனித உரிமைகளுக்கும் சமத்துவத்துக்கும் பாடுபட்ட மாவீரர் என்று ஒருசிலராலும், அவரே முதல் அமெரிக்க உள்நாட்டுப் பயங்கரவாதி என்று வேறு சிலராலும் வர்ணிக்கப்படுகிறார்.

அடிமை முறை ஒழிப்புக்குக் குரல்கொடுத்த இன்னொருவர் ஆபி கெல்லி ஃபோஸ்டர் ("Abby Kelley Foster") (1811-1887) என்னும் பெண்மணி ஆவார். மாசச்சூசெட்ஸ் மாநிலத்தைச் சார்ந்த அவர், கருப்பு இனத்தைச் சார்ந்த எல்லா மக்களுக்கும் சம உரிமை வழங்கப்பட வேண்டும் என்று முழங்கினார். விடுதலை செய்யப்பட்ட அடிமைகள் லைபீரியாவுக்குக் குடியேறுவர் என்று அவர் கூறினார்.

19ஆம் நூற்றாண்டின் தொடக்கத்தில், அமெரிக்காவில் விடுதலை பெற்ற கருப்பு அடிமைகளை எங்குக் குடியேற்றுவது என்பது பற்றிய விவாதம் நிகழ்ந்தது. சிலர் குடியேற்ற முறையை ஆதரித்தனர். வேறு சிலர் நாடு பெயர்தலை முன்மொழிந்தனர். 1820களிலும், 1830களிலும், அமெரிக்காவில் விடுதலை பெற்ற ஆப்பிரிக்க அடிமைகள் மீண்டும் ஆப்பிரிக்காவுக்குச் சென்றால் சுதந்திரமாக வாழலாம் என்னும் கருத்தைச் சில இயக்கங்கள் தெரிவித்தன. அக்கருத்தை ஆபிரகாம் லிங்கன் உட்பட பல தலைவர்கள் ஆதரித்தனர்.

வேறு சிலர், ஆப்பிரிக்க அடிமைகள் விடுதலை பெற்றாலும் அமெரிக்காவில் வெள்ளை இனத்தவரோடு கலந்து வாழ அவர்களுக்கு வழியிருக்காது, எனவே அவர்கள் ஆப்பிரிக்காவுக்கே திரும்பினால் நல்லது என்று கூறினர். "அமெரிக்க குடியேற்ற கழகம்" ("American Colonization Society") என்னும் அமைப்பு இக்கருத்துக்கு ஆதரவு தெரிவித்து, விடுதலையான கருப்பு அடிமைகளை ஆப்பிரிக்காவின் மேற்குக் கடற்கரைப் பகுதிகளில் குடியேற்ற முயன்றது.

அம்முயற்சி வெற்றி பெறாததால், அமெரிக்க குடியேற்ற கழகம் 1821-1822 ஆண்டுக் காலத்தில் லைபீரியா குடியேற்றத்தை உருவாக்கியது. அடிமை நிலையிலிருந்து விடுதலை பெற்ற ஆயிரக் கணக்கான ஆப்பிரிக்க அடிமைகளும் சுதந்திர ஆப்பிரிக்க மக்களும் லைபீரியாவுக்குச் சென்று குடியேற அக்கழகம் உதவி செய்தது.

லைபீரியாவுக்குக் குடியேறச் சென்றவர்களது வாழ்க்கை பல சிக்கல்களைச் சந்திக்க வேண்டி இருந்தது. அங்கு சுகாதார நிலை நன்றாக இல்லாததால் பலர் நோய்வாய்ப்பட்டு இறந்தார்கள். எஞ்சியோர் 1847இல் லைபீரியாவைச் சுதந்திர நாடாக அறிவித்தனர்.

1840களிலும் 1850களிலும் லைபீரியக் குடியேற்றத்துக்கு அமெரிக்க ஆதரவு குறையலாயிற்று. அதற்கு முக்கிய காரணம் முன்னாள்களில் அடிமைகளாக இருந்து விடுதலை பெற்ற ஆப்பிரிக்கர்களை அமெரிக்காவிலேயே அமர்த்த வேண்டும் என்றும், அவர்களுக்கு அமெரிக்க குடிமை உரிமை வழங்க வேண்டும் என்றும் கருத்து வலுப்பெற்றதாகும்.

அமெரிக்க-லைபீரியர்கள் லிபேரியாவைத் தொடர்ந்து ஆட்சி செய்தார்கள். அந்த ஆட்சி 1980இல் இராணுவம் ஆட்சியைப் பிடித்ததுவரை நீடித்தது.

ஹாரியட் பீச்சர் ஸ்டோவ் ("Harriet Beecher Stowe") என்னும் பெண்மணி 1852இல் எழுதிய புதினம் அடிமை முறையின் கொடுமைகளைப் படம்பிடித்துக் காட்டியது. அப்புதினத்தின் முழுப்பெயர் "டாம் மாமாவின் குடிசை, அல்லது தாழ்த்தப்பட்டோர் நடுவே வாழ்வு" ("Uncle Tom's Cabin; or, Life Among the Lowly") என்பதாகும். அடிமை முறையின் துன்பங்களைப் பொறுமையோடு சகிக்கின்ற "டாம் மாமா"வை அடிமைகளை உடைமையாகக் கொண்டிருக்கும் கொடிய எசமான் சைமன் லெக்ரீ ("Simon Legree") கொன்றுபோடுகிறார். இப்புதினம் அடிமை முறையால் மக்களுக்கு ஏற்படுகின்ற இன்னல்களை விவரித்து, அடிமை முறையை ஒழிப்பதன் தேவையை வலியுறுத்தியது.



</doc>
<doc id="152906" url="https://ta.wikipedia.org/wiki?curid=152906" title="செங்கல்பட்டு அகதிகள் முகாம்">
செங்கல்பட்டு அகதிகள் முகாம்

செங்கல்பட்டு அகதிகள் முகாம், இந்தியாவில் தமிழ்நாட்டில் உள்ள செங்கல்பட்டு நகராட்சியில் அமைந்துள்ள ஒரு இலங்கைத் தமிழ் அகதிகள் முகாம் ஆகும்.

அங்குள்ள அகதிகள் 13 பேர் தங்களைத் திறந்த வெளி முகாமிற்கு மாற்றக் கோரி தொடர் உண்ணாவிரதத்தை நடத்தி வருகின்றனர். தற்போது மேலும் 10 பேர் உண்ணாவிரதம் நடத்தி வருகின்றனர்.


</doc>
<doc id="152910" url="https://ta.wikipedia.org/wiki?curid=152910" title="கண்டராதித்தர் திருவிசைப்பா">
கண்டராதித்தர் திருவிசைப்பா

கண்டராதித்தர் திருவிசைப்பா, திருவிசைப்பாத் தொகுதியில் 20ஆம் பதிகமாக உள்ளது. இது கண்டராதித்தர் பாடிய பதிகம்.
இது பாடப்பட்ட பண் ‘பஞ்சமம்’. 
இந்தப் பாடல் ‘சாரளபானம்’ என்னும் பண்ணில் பாடப்பட்டதாக ஓர் ஏட்டுப்பிரதி குறிப்பிடுகிறது. 
இவரைச் ‘சிவஞான கண்டராதித்தர் எனச் சாசனங்கள் குறிப்பிடுகின்றன. 
இதில் உள்ள 10 பாடல்களும் தில்லை அம்பலவாணனோடு ஒன்றுபடுவது என்றோ என இவர் ஏங்குவதாக உள்ளன.

மு. அருணாசலம்ஃ, தமிழ் இலக்கிய வரலாறு, பத்தாம் நூற்றாண்டு, இரண்டாம் பதிப்பு 2005


</doc>
<doc id="152911" url="https://ta.wikipedia.org/wiki?curid=152911" title="ஆர்வார்டு-கியோட்டோ எழுத்துப்பெயர்ப்பு முறை">
ஆர்வார்டு-கியோட்டோ எழுத்துப்பெயர்ப்பு முறை

ஆர்வர்டு-கியோட்டோ எழுத்துப்பெயர்ப்பு முறை ("Harvard-Kyoto Convention") என்பது உரோமன் எழுத்து முறையை அடிப்படையாகக் கொண்ட ஆசுக்கி (ASCII) முறையில், தேவநாகரி எழுத்து முறையில் எழுதும் சமற்கிருத ஒலிகளை எழுத்துப்பெயர்ப்புச் செய்தல் ஆகும். இது மின்னஞ்சல் வழியும் மின்வழியதான எழுத்துகளில் பரிமாறப்படும் சூழல்களிலும் பயன்படுகின்றது. 



</doc>
<doc id="152916" url="https://ta.wikipedia.org/wiki?curid=152916" title="இறுதி முற்றுகை">
இறுதி முற்றுகை

இறுதி முற்றுகை ("Checkmate") என்பது சதுரங்கத்தில் (சதுரங்கக் குடும்பத்தைச் சேர்ந்த ஏனைய விளையாட்டுகளிலும்) ஒரு போட்டியாளரின் அரசன் கைப்பற்றப்படுவதற்கான அச்சுறுத்தல் விடுக்கப்பட்டிருந்தும் அதிலிருந்து மீள முடியாத நிலை ஆகும். எளிமையாகக் கூறுவதானால், அரசன் நேரடித் தாக்குதலிலமைந்து, தான் கைப்பற்றப்படுவதைத் தடுக்க முடியாத நிலையில் அமைந்திருப்பதாகக் குறிப்பிட முடியும். சதுரங்கத்தில் இறுதி முற்றுகைக்காளாக்குவதே ஒரு சதுரங்கப் போட்டியாளரின் முக்கிய நோக்கம் ஆகும். இறுதி முற்றுகைக்காளாக்கப்பட்ட போட்டியாளர் போட்டியில் தோல்வியடைவார். பொதுவாக, சதுரங்கத்தில் அரசன் கைப்பற்றப்படுவதில்லை. அரசன் இறுதி முற்றுகைக்காளாக்கப்பட்டவுடனேயே போட்டி முடிவுறும். ஏனெனில், அரசன் இறுதி முற்றுகைக்காளாக்கப்பட்ட பிறகு அப்போட்டியாளரால் ஏற்றுக் கொள்ளக்கூடிய எந்தவொரு நகர்வையும் மேற்கொள்ள முடியாது. சில போட்டியாளர்கள் தோற்கப் போகிறோம் எனத் தெரிந்து இறுதி முற்றுகைக்காளாக்கப்பட முன்னரே போட்டியிலிருந்து விலகிக் கொள்வதுமுண்டு.

அரசன் தாக்குதலின் கீழிருந்தும் அதனைத் தடுக்க முடியுமாயின், அது முற்றுகை என்றே (இறுதி முற்றுகை என்றல்ல.) அழைக்கப்படும். போட்டியாளரின் அரசன் முற்றுகைக்காளாகாதவிடத்தும் அவரால் ஏற்றுக்கொள்ளக்கூடிய நகர்வைச் செய்ய முடியாதவிடத்து அந்நிலை சாத்தியமான நகர்வற்ற நிலை எனப்படும். இதன்போது போட்டி சமநிலையில் முடிவடையும்.

இயற்கணிதக் குறியீட்டு முறையில் இறுதி முற்றுகையானது எண் குறியீட்டின் (<nowiki>#</nowiki>) மூலம் காட்டப்படும் (எ-டு: "42.Qh6#").

சதுரங்கப் பலகையில் அனைத்துக் காய்களும் இருக்கும்போதே இரண்டு நகர்வுகளிற்கூட (முட்டாளின் இறுதி போன்று) இறுதி முற்றுகை இடம்பெறலாம்.

தொடக்க கால வடமொழிச் சதுரங்கத்தில் அரசனைக் கைப்பற்றுவதன் மூலமே போட்டிக்கு முடிவு காணப்பட்டது. அரசனானது முற்றுகைக்காளாக்கப்பட்டுள்ளது என்பதை அறிவிக்கும் முறையைப் பாரசீகர்களே அறிமுகப்படுத்தினார்கள். இதனால், சதுரங்க விளையாட்டு உடனடியாகவும் தவறுதலாகவும் முடிவடைவது தவிர்க்கப்படுகிறது.

இரு பெருங்காய்களும் (அரசியும் கோட்டையும்) தமது அரசனின் உதவியின்றியே பலகையின் விளிம்பில் இறுதி முற்றுகையைக் கட்டாயப்படுத்த முடியும்.

முதலாவது படத்தில், வெள்ளையானது கறுப்பு அரசனை இலகுவில் இறுதி முற்றுகைக்குள்ளாக்க முடியும்.

"1.Qg5+ Kd4"

"2.Rf4+ Ke3"

"3.Qg3+ Ke2"

"4. Rf2+ Ke1"

"5. Qg1#" (இரண்டாவது படம்) 

இரண்டு அரசிகளையோ இரண்டு கோட்டைகளையோ கொண்டு இறுதி முற்றுகைக்குள்ளாக்குவதும் இதை ஒத்ததே.

ஆனாலும் இரண்டு சாத்தியமான நகர்வற்ற நிலைகள் குறித்துங்கவனஞ்செலுத்த வேண்டும்.

அமைச்சர் கட்டுப்படுத்துகின்ற மூலையில் மட்டுமே அரசனையும் அமைச்சரையும் குதிரையையுங்கொண்டு இறுதி முற்றுகையைக் கட்டாயப்படுத்த முடியும்.

ஓரரசனும் மூன்று குதிரைகளும் தனித்த அரசனை இருபது நகர்வுகளுக்குள் இறுதி முற்றுகைக்காளாக்க முடியும். இவ்வாறான நிலைமைகள் பெரும்பாலும் சதுரங்கச் சிக்கல்களிலேயே காணப்படும். போட்டியில் குறை நிலை உயர்வுக்காக (சாத்தியமான நகர்வற்ற நிலையைத் தவிர்க்க) இன்னுமொரு குதிரையைப் பெற்றிருந்தாலே இவ்வாறான நிலைமை ஏற்படும்.

சில அரிதான நிலைகளில், அரசனும் அமைச்சரும் எதிர் அரசனும் காலாளும், அரசனும் குதிரையும் எதிர் அரசனும் காலாளும் ஆகிய நிலைமைகளில் இறுதி முற்றுகையைக் கட்டாயப்படுத்த முடியும்.

விலிப்பு சிட்டம்மாவின் பெயரால் சிட்டம்மாவின் இறுதிக்கான படம் அருகிலே காட்டப்பட்டுள்ளது. வெள்ளை நகர்வதாக இருந்தால் பின்வரும் நகர்வுகளின் மூலம் வெள்ளை வெல்ல முடியும்.

"1.Nb4+ Ka1"

"2.Kc1 a2"

"3.Nc2#"

கறுப்பு நகர்வதாக இருந்தாலும் பின்வரும் நகர்வுகளின் மூலம் வெள்ளை வெல்ல முடியும்.

"1... Ka1"

"2. Nc1 a2"

"3. Nb3#"
சிட்டம்மாவின் இறுதி சதுரங்க விளையாட்டுகளிலும் ஏற்பட்டுள்ளது. 2001இல் இடம்பெற்ற நொகுயெயிரசுக்கும் கொன்கோரவுக்கும் இடையிலான போட்டியில் இவ்வாறான நிலைமை ஏற்பட்டுள்ளது. அதாவது,

"81.Kc2 Ka1"

"82.Nc5 Ka2" ("82... a2" ஆக இருப்பின் "83.Nb3#")

"83.Nd3 Ka1"

"84.Nc1"

என்று நகர்வுகள் மேற்கொள்ளப்பட்டுள்ளன. இங்கே கறுப்பு போட்டியிலிருந்து விலகுகின்றது. ஆனாலும் ஆட்டம் இவ்வாறு தொடரலாம்.

"84... a2"

"85.Nb3#"



</doc>
<doc id="152956" url="https://ta.wikipedia.org/wiki?curid=152956" title="தமிழகத்தில் பெருங்கற்காலம்">
தமிழகத்தில் பெருங்கற்காலம்

தமிழகத்தில் பெருங்கற்காலம் கி.மு. 1000 - 300 வரை நிலவியது. இக்காலத்திலேயே விவசாயமும் நில ஆக்கிரமிப்புகளும் போர்களும் பெரிதும் நடந்தன. அதானாற்றான் நடுகல் வழிபாடும் தோன்றியது.

"முதன்மைக் கட்டுரை" - நடுகல்

சங்க இலக்கியத்தில் நடுகல் வழிபாடு தொடர்பாக அதிகமான செய்யுள்கள் காணப்படுகின்றன. மழவர் மணி கட்டிய கடிகை வேலைக் கையில் வைத்துக்கொண்டு ஆனிரைகளை மீட்டு வருவர். அப்போது வில்லெய்து வீழ்த்தப்பட்டால் அந்த மறவனுக்கு நடுகல் நிறுத்தி வழிபடுவர். முகத்திலும் மார்பிலும் விழுப்புண்களைப் பெற்று, வீரத்தோடு முன்னின்று, பொருதுபட்ட வீரர்க்கு, அவர் தம் பீடும் பெயரும் எழுதிய நடுகற்களை நிறுவி, பூவும் புகையும் காட்டி, சிறப்பு செய்தல் வழக்கம். இது நடுகல் வணக்கம் எனப்பட்டது. அக்காலத்து நிறுவப்பெற்று மண்ணில் புதையுண்ட வீர நடுகற்கள் இக்காலத்து கல்வெட்டு ஆராய்ச்சியாளர்களால் வெளிக்கொணரப்பட்டு நம்மிடையே நிலவுகின்றன.

பண்டைய தமிழர்கள் வெட்சி கரந்தைப் போர்களில் ஈடுபட்ட வீரர்கள் வெற்றியோடு மீண்டு வந்தால் உண்டாட்டு என்பதை நிகழ்த்திக் கொண்டாடிப் போற்றினர். போரில் இறந்தால் அவ்வீரர்களுக்கு நடுகல் நட்டு வணங்கி வழிபட்டனர். சங்க இலக்கியங்களில் கூறப்பட்டுள்ள நடுகல் பற்றிய செய்திகள் அனைத்தும் போரில் வீரமரணம் அடைந்த ஆடவர்களின் நினைவைப் போற்றி வணங்குவதற்காக நடப்பட்டக் கற்களைப் பற்றியதாகவே உள்ளன. சேரன் செங்குட்டுவன் கண்ணகிக்கு நடுகல் நட்டுக்கோயில் அமைத்து வழிபாடு நிகழ்த்த ஏற்பாடு செய்ததனைச் சிலப்பதிகாரம் கூறுகிறது. பெண்களுக்கு நடுகல் நடப்பட்ட செய்தி சங்க இலக்கியங்களில் காணப்படவிலலை. நடுகல் தெய்வமாக வணங்கப்பட்டதனைப் பண்டைய இலக்கியங்கள் தெரிவிக்கின்றன. "கல்லே பரவினல்லது நெல்லுகுத்தப் பரவும் கடவுளும் இலவே "[1]என்பது மாங்குடி மருதனாரின் கூற்றாகும்

பெருங்கற்காலத்தில் உலோக ஆபரணங்கள் செய்தல், மணிகள் தயாரித்தல், செம்பு, இரும்பு, வெள்ளி, தங்கம் போன்றவற்றை கொண்டு ஆபரணங்களைச் செய்துள்ளதைப் பார்க்கும் போது இப்பல்வகை வினைஞர் கூட்டத்தை ஆதரிக்க வேளாண்மை செய்பவர்களும் அரசர்களும் பெருமளவு ஆதரவாக இருந்ததாகவே தெரிகிறது. இக்காலத்தில் மட்பாண்டத் தொழில் உச்சநிலை அடைந்து காணப்படுகிறது. ஈமத்தாழிகளைச் செய்யும் மட்பாண்டங்களும் மக்கள் அன்றாட வாழ்வில் உபயோகிக்கும் மட்பாண்டங்களும் இக்காலத்தில் தயரிக்கப்பட்டன.

பெருங்கற்கால மக்கள் வேல் (ஒருதலைச் சூலம்), சூல வழிபாட்டையும் மேற்கொண்டனர். இவை பிற்பாடு முருக வழிபாடாகவும் சிவன் துர்க்கை வழிபாடாகவும் மாற்றப்பட்டது. சக்தி வழிபாடு இக்காலத்தில் நிலவியதற்கு ஆதிச்சநல்லார் அகழாய்வில் கிடைத்த பெண் தெய்வ சிலையும், வேட்டைக்காரன் மலை பெண் தெய்வ ஓவியத்தையும் எடுத்துக்காட்டாக கொள்ளலாம்.


தமிழகத்தின் மிகப்பெரிய பெருங்கற்காலத் தளம் ஆதிச்சநல்லூர். இங்கே பெருங்கற்கால ஈமத்தாழிகள் மற்றும் பானை ஓடுகள் பரந்த அளவில் அதிக எண்ணிக்கையில் கண்டுபிடிக்கப்பட்டுள்ளன.

தென்காசி நகராட்சியிலுள்ள சிற்றாற்றின் துணையாறான அழுதகன்னி ஆற்றுப்படுகையில் கற்காலச் சமூகத்தைச் சேர்ந்த மக்களின் நில அடையாளக் கற்குவைகளும் அவர்கள் பயன்படுத்திய பெருங்கற்கால ஆயுதங்கள், இடைக்கற்கால ஆயுதங்கள் போன்றவை 1980களில் தமிழக தொல்லியல் ஆய்வுத்துறையால் கண்டுபிடிக்கப்பட்டன. இதை வைத்து பெருங்கற்காலத்தில் தமிழகத்தில் வாழ்ந்த மக்கள் சிறிய ஓடைகளைச் சுற்றியும் கூட தங்கள் நாகரிகத்தைப் பரவ விட்டிருந்தனர் எனக் கொள்ளலாம்.


</doc>
<doc id="152959" url="https://ta.wikipedia.org/wiki?curid=152959" title="எமிலி அல்லது கல்வி பற்றி (நூல்)">
எமிலி அல்லது கல்வி பற்றி (நூல்)

எமிலி அல்லது கல்வி பற்றி (Émile, or On Education) என்னும் நூல் மாந்தனின் தன்மை பற்றியும் கல்வி பற்றியும் பிரான்சிய மெய்யியலாளரும் எழுத்தாளரும் ஆன இழான் இழாக்கு உரூசோ எழுதிய புகழ்பெற்ற நூல். இந்நூலை இவ்வாசிரியர் தான் எழுதியவற்றுள் தலைசிறந்த முகனையான எழுத்து என்று குறிப்பிட்டார். ஆனால் இதில் உள்ள ஒரு பகுதியால் (சவோயார்டு விக்காரின் தொழிலும் நம்பிக்கையும் என்னும் பகுதி) எமிலி என்று சுருக்கமாக அழைக்கப்படும் இந்நூல் பாரிசிலும் செனீவாவிலும் பொது இடங்களில் 1762 ஆம் ஆண்டு எரிக்கப்பட்டது. பிரான்சியப் புரட்சியின் பொழுது "எமிலி" உள்ளெழுச்சி ஊட்டி, நாட்டின் புதிய கல்வி முறைக்கு அடையாளமாக அமைந்தது.

இந்த நூல் அடிப்படை அரசியல் மெய்யியல் கேள்விகளைப் பற்றியும் தனி மாந்தர்களுக்கும் அவர்கள் இருக்கும் குமுகத்துக்கும் இடையே உள்ள உறவு உரிமைகள் பற்றியும், குறிப்பாக தீமைகள் சூழ்ந்த குமுகத்தில் இருந்துகொண்டே எவ்வாறு தனி மாந்தன் ஒருவன், உரூசோ கூறும், செம்மாந்தனாக ("noble savage") வாழ்வது என்பது பற்றியும் கூறுவதாகும். இந்நூலில் தொடக்கத்திலேயே, "உருவாக்கியவர் கைகளில் இருந்து வெளியாகும் அனைத்தும் நல்லதே, அனைத்தும் மாந்தனின் கைகளில் சீரழிகின்றன" என்று கூறுகின்றார். 

கெடுதிகளும் கெடும்போக்குகளும் மலிந்த குமுகத்தில் எவ்வாறு ஓர் "இயற்கையான மாந்தன்" (இயற்கையில் நல்லவனாகப் பிறந்த, இயல்பாய் நல்லவன்") நல்லவனாக வாழலாம் என்பதற்கான கல்வி முறையை விளக்க முற்படுகின்றார்.. இதற்காக எமிலி என்னும் பெண்ணையும் அவருடைய ஆசிரியரையும் முன் வைத்துக் கதை புதின வடிவில் எழுதியுள்ளார். எமிலி என்னும் இந்நூல், கல்வியூட்டும் குழந்தை வளர்ப்புக்கான நூல் என்று கருதிவிடமுடியாது, ஆனால் இதில் குழந்தை வளர்ப்புக்கான சில கருத்துகளும் உள்ளன.




</doc>
<doc id="152966" url="https://ta.wikipedia.org/wiki?curid=152966" title="மனம் கொத்திப் பறவை (திரைப்படம்)">
மனம் கொத்திப் பறவை (திரைப்படம்)

மனம் கொத்திப் பறவை, 2012 ஆம் ஆண்டு வெளிவந்த தமிழ்த் திரைப்படம் ஆகும். இப்படத்தை எழுதி இயக்கியவர் துள்ளாத மனமும் துள்ளும் திரைப்படத்தை இயக்கிய எழில் ஆவார். முக்கிய கதாபாத்திரங்களில் சிவ கார்த்திகேயன், சூரி, இளவரசு, ஆத்மியா ஆகியோர் நடித்துள்ளனர். டி. இமான் இப்படத்திற்கு இசையமைத்துள்ளார். 



</doc>
<doc id="152971" url="https://ta.wikipedia.org/wiki?curid=152971" title="குறுனிக்கல்">
குறுனிக்கல்

குறுனிக்கல் அல்லது நுண்கல் என்பது இடைக்கற்கால மக்களால் பயன்படுத்தப்பட்ட கற்களாகும். அதனாலேயே இடைக்கற்காலத்திற்கு குறுனிக்கற்காலம் என்ற பெயரும் உண்டு. இதை பழங்கற்கால மக்களும் பயன்படுத்தியிருந்தாலும் இடைக்கற்கால மக்களே முன்னணியில் உள்ளனர்.


</doc>
<doc id="152978" url="https://ta.wikipedia.org/wiki?curid=152978" title="உயிரியல் மதிப்பீடு">
உயிரியல் மதிப்பீடு

உயிரியல் மதிப்பீடு "(Bioassay)" அறிவியல் ஆய்வு முறைகளுள் ஒன்று. ஒரு வேதிப்பொருள் ஒரு குறித்த உயிரினத்தில் அல்லது பிரித்தெடுக்கப்பட்ட உயிரின செல்களில் ஏற்படுத்தும் விளைவுகளை மதிப்பிடுதலே உயிரியல் மதிப்பீடு ஆகும். புதிய மருந்துகளை உருவாக்குதல், சுற்றுச் சூழல் மாசுபடுத்திகளின் விளைவை அறிதல் போன்ற பல காரணங்களுக்காக உயிரியல் மதிப்பீட்டு ஆய்வுகள் நிகழ்த்தப்படுகின்றன. 
உயிரியல் மதிப்பீடு பண்பறிதல்"(qualitative)" சோதனையாகவோ அல்லது அளவறிதல்"(quantitative)" சோதனையாகவோ இருக்கலாம்.


</doc>
<doc id="152979" url="https://ta.wikipedia.org/wiki?curid=152979" title="எமிலியா பிளேட்டர்">
எமிலியா பிளேட்டர்

கோமாட்டி எமிலியா பிளேட்டர் போலிசு-லிதுவேனிய புரட்சிப் பெண்மணியாவார். இவர் வாழ்ந்த காலம் 1806க்கும் 1831க்கும் இடைப்பட்ட காலமாகும். நவம்பர் புரட்சியில் (போலிசு-உருசியப் போர்) கலந்துகொண்டதற்காக பொதுநலவாய நாடுகளான போலந்து, பெலாரசு, லிதுவேனியா ஆகிய நாடுகளில் போற்றப்படுகிறார்.

எமிலியா வில்னியசில் பிறந்தார். இவரது குடும்பம் லிதுவேனிய நாட்டிற்கு குடிபெயர்ந்தது. எமிலியா நன்கு கற்றவர். செருமானிய மொழியையும் சிறப்பாக கற்றார். 1831 இல் உடல்நிலை சரியில்லாததால் இறந்தார். பிரபலமான கவிஞர்கள் பலர் இவரை போற்றி பாடியுள்ளனர்.


</doc>
<doc id="152983" url="https://ta.wikipedia.org/wiki?curid=152983" title="கண்டன் கோவை">
கண்டன் கோவை

கண்டன் கோவை என்னும் நூல் ஒட்டக்கூத்தரால் பாடப்பட்டது எனக் கொள்ளத்தக்கது. ஒட்டக்கூத்தர் காலம் பன்னிரண்டாம் நூற்றாண்டு.

”கோவை உலா அந்தாதிக்கு ஒட்டக்கூத்தன்” என்னும் போற்றுதலுக்கு உரியவர் ஒட்டக்கூத்தர் கண்டன் என்பவன் இரண்டாம் இராசராச சோழன். கண்டன் கோவை 

கண்டன் அலங்காரம் என்னும் நூலும் இரண்டாம் இராசராசனாகிய கண்டன் மீது பாடப்பட்ட நூல்.



</doc>
<doc id="152984" url="https://ta.wikipedia.org/wiki?curid=152984" title="தில்லை உலா">
தில்லை உலா

தில்லை உலா என்னும் நூல் ஒட்டக்கூத்தரால் பாடப்பட்டது எனக் கொள்ளத்தக்கது. ”கோவை உலா அந்தாதிக்கு ஒட்டக்கூத்தன்” என்னும் போற்றுதலுக்கு உரியவர் ஒட்டக்கூத்தர். ஒட்டக்கூத்தர் காலம் பன்னிரண்டாம் நூற்றாண்டு. 

கண்டன் என்பவன் இரண்டாம் இராசராசன். இவன்மீது ஒட்டக்கூத்தர் பாடிய நூல்கள் கண்டன் கோவை, கண்டன் அலங்காரம் என்பன. 



</doc>
<doc id="152985" url="https://ta.wikipedia.org/wiki?curid=152985" title="கண்டன் அலங்காரம்">
கண்டன் அலங்காரம்

கண்டன் அலங்காரம் என்னும் நூல் ஒட்டக்கூத்தரால் பாடப்பட்டது எனக் கொள்ளத்தக்கது. 



</doc>
<doc id="152987" url="https://ta.wikipedia.org/wiki?curid=152987" title="இலங்கை நகரங்களின் பட்டியல்">
இலங்கை நகரங்களின் பட்டியல்




</doc>
<doc id="152999" url="https://ta.wikipedia.org/wiki?curid=152999" title="இந்தியக் குடியரசுத் துணைத் தலைவர் தேர்தல், 2012">
இந்தியக் குடியரசுத் துணைத் தலைவர் தேர்தல், 2012

இந்தியக் குடியரசின் பதின்மூன்றாம் குடியரசுத் துணைத் தலைவரைத் தேர்ந்தெடுக்க குடியரசுத் துணைத் தலைவர் தேர்தல் 2012 ஆகஸ்ட் 7, 2012 இல் நடைபெறும் என்று இந்தியத் தேர்தல் ஆணையம் அறிவித்துள்ளது. தற்போதைய குடியரசுத் துணைத் தலைவரின் பதவிக்காலம் ஆகஸ்ட் 10 2012ல் முடிவடைவதை அடுத்து இத்தேர்தல் நடைபெறுகிறது. இத்தேர்தலை இந்தியத் தேர்தல் ஆணையம் நடத்துகிறது. குடியரசுத் துணைத் தலைவருக்கான தேர்தலில் மக்களவையில் உள்ள நியமன உறுப்பினர்கள் இருவரையும் சேர்த்து 535 உறுப்பினர்களும், மாநிலங்களவையில் நியமன உறுப்பினர்கள் 12 பேர்களையும் சேர்த்து 245 உறுப்பினர்களும் என மொத்தம் 780 உறுப்பினர்கள் வாக்களிக்கத் தகுதி பெற்றுள்ளனர். இந்தியக் குடியரசுத் துணைத் தலைவர் தேர்தலை நடத்தும் அதிகாரியாக மக்களவைச் செயலர் நியமிக்கப்பட்டுள்ளார். இந்தியக் குடியரசுத் துணைத் தலைவர் தேர்தலில் போட்டியிட விரும்புபவர்களின் விண்ணப்பத்தில் வாக்களிக்கத் தகுதியுடையவர்கள் குறைந்தது 20 பேர் முன் மொழிந்தும், 20 பேர் வழிமொழிந்தும் கையொப்பமிட்டிருக்க வேண்டும். இப்படி இல்லாத விண்ணப்பங்கள் நிராகரிக்கப்படும்.

குடியரசுத் துணைத் தலைவர் தேர்தல் 2012 தேர்தலுக்கான தேர்தல் அட்டவணையை இந்தியத் தேர்தல் ஆணையம் அறிவித்துள்ளது.

இந்தத் தேர்தலில் ஐக்கிய முற்போக்குக் கூட்டணி வேட்பாளராக ஹமீத் அன்சாரியும், தேசிய ஜனநாயகக் கூட்டணி வேட்பாளராக ஜஸ்வந்த் சிங்கும் போட்டியிட்டனர்.

இந்தத் தேர்தலை தெலுங்கு தேசம் கட்சி, பிஜூ ஜனதாதளம், புரட்சிகர சோசலிசக் கட்சி, தெலுங்கானா ராஷ்டிர சமிதி ஆகிய கட்சிகள் வாக்களிக்காமல் புறக்கணித்தன. 







</doc>
<doc id="153008" url="https://ta.wikipedia.org/wiki?curid=153008" title="சுகர்">
சுகர்

சுகர் (Śuka) சுகதேவர், சுகதேவ கோசுவாமி என அழைக்கப்படுபவர். வேதங்களை நான்காகப் பகுத்தவரும் பாகவதம் எனப்படும் புராணத்தை எழுதியவருமான வியாச முனிவரின் புதல்வன் ஆவார். மகாபாரததில் வரும் அர்ஜுனனின் பேரனான பரிட்சித்து மன்னன், தட்சகனால் கடிபட்டு இறக்கும் தறுவாயில் அவனுக்கு பாகவதத்தை உபதேசித்தார். இவர் அத்வைத இருடிகளின் மரபு வழியில் வந்த ஐந்தாவது இருடி ஆவார். சீவ முக்தி எனப்படும் துறவு நிலையை அடைந்தவர்.


</doc>
<doc id="153016" url="https://ta.wikipedia.org/wiki?curid=153016" title="மூலப் பிராமி">
மூலப் பிராமி

மூலப் பிராமி (Rudiment Tamil Brahmi Script) என்பது தமிழ் பிராமி போன்ற பிராமி எழுத்துக்களின் தாய் என ஆராய்ச்சியாளர்களால் கருதப்படும் எழுத்து முறையாகும். வளர்ச்சியடைந்த தமிழ் பிராமி எழுத்துக்கள் கி.மு.300 முதல் . இவற்றை ஆராய்ந்த ஆராய்ச்சியாளர்கள் இந்த தெளிவான தமிழ் பிராமி எழுத்துக்களுக்கு முன் தெளிவற்ற எழுத்துக்கள் இருந்திருக்கும் என நம்பி வந்தனர்.

இதற்கிடையில் ஆதிச்சநல்லூர் அகழ்வில் கண்டெடுக்கப்பட்ட எழுத்துக்கள் பொறித்த பொருட்கள் குறைந்தது கி.மு. 500 முதல் அதிகபட்சம் கி.மு. 1500வரை பழமை வாய்ந்தது என சி-14 முறையால் அறியப்பட்டன. இதை சிவசுப்பிரமணியன் போன்ற ஆய்வாளர்கள் மூலப் பிராமி என சந்தேகிக்கின்றனர். இது தமிழ் பிராமி போன்ற பிராமி எழுத்துக்களின் தாய் என ஆராய்ச்சியாளர்களால் சந்தேகத்துக்கு இடமின்றி நிரூபிக்கப்பட்டால் தமிழ் எழுத்துகளின் தோற்றம் கி.மு. 1500 வரை கூட செல்லக்கூடும்.

இது இப்படி இருக்க இவை எழுத்தே அல்ல வெறும் சாம்பல் தான் கூறும் ஆராய்ச்சியாளரும் உள்ளனர்.



</doc>
<doc id="153017" url="https://ta.wikipedia.org/wiki?curid=153017" title="மட்டக்களப்பு போதனா வைத்தியசாலை">
மட்டக்களப்பு போதனா வைத்தியசாலை

மட்டக்களப்பு போதனா வைத்தியசாலை மட்டக்களப்பிலுள்ள ஓர் அரச வைத்தியசாலை. இது கிழக்கு மாகாணத்தில் முன்னனியிலுள்ள ஓர் வைத்தியசாலையாகும். இது கிழக்கு மாகாணத்திலுள்ள ஒரேயொரு போதனா வைத்தியசாலை ஆகும். 2010 இல், இங்கு 900 கட்டில்கள் காணப்பட்டன. 



</doc>
<doc id="153018" url="https://ta.wikipedia.org/wiki?curid=153018" title="மட்டக்களப்பு புகையிரத நிலையம்">
மட்டக்களப்பு புகையிரத நிலையம்

மட்டக்களப்பு புகையிரத நிலையம் ("Batticaloa Railway Station") மட்டக்களப்பு நகரில் உள்ள தொடருந்து நிலையம் ஆகும். இலங்கை இரயில்வேக்குச் சொந்தமான இது, மட்டக்களப்பு மாவட்டத்தை கொழும்பு போன்ற பிற மாவட்டங்களுடன் இணைக்கும் மட்டக்களப்பு வரையான புகையிரத சேவையாகும். இதன் சேவைகள் 1929 ஆம் ஆண்டில் ஆரம்பிக்கப்பட்டு உள்நாட்டுப் போர்க் காலத்தில் 90களில் நிறுத்தப்பட்டிருந்து. மட்டக்களப்பு வரையும் காணப்படும் இச்சேவைக்கு முன்னதாகவுள்ள நிலையம் ஏறாவூர் புகையிரத நிலையம் ஆகும்.



</doc>
<doc id="153021" url="https://ta.wikipedia.org/wiki?curid=153021" title="முத்துக்கு முத்தாக (திரைப்படம்)">
முத்துக்கு முத்தாக (திரைப்படம்)

முத்துக்கு முத்தாக (ஆங்கிலம்:Muththukku Muththaaga) என்பது ராசு மதுரவனால் இயக்கி, தயாரிக்கப்பட்ட தமிழ்த் திரைப்படமாகும். இத் திரைப்படம் இயல்பான தென்னிந்திய குடும்பத்தின் உறவுகளின் பிரிவுகளால் ஏற்ப்படும் சிக்கல்கள், மற்றும் இக்கால கட்டத்தில் அதன் வலிமை மற்றும் வலிகளை சொல்லும்படமாக உருவாக்கப்பட்டுள்ளது. 



</doc>
<doc id="153023" url="https://ta.wikipedia.org/wiki?curid=153023" title="மட்டக்களப்பு மாநகர சபை">
மட்டக்களப்பு மாநகர சபை

மட்டக்களப்பு மாநகர சபை ("Batticaloa Municipal Council") என்பது இலங்கையின் கிழக்கு மாகாணத்தின் மட்டக்களப்பு நகருக்கான உள்ளூர் நிருவாக அலகாகும். இதனுடைய உள்ளூர் சேவை பொறுப்புக்களாக வீதி, சுகாதாரம், கால்வாய், வீடு, நூலகம், பொது பூங்கா ஆகியவற்றை அமைத்தல், மீளமைத்தல் ஆகியனவாகும். இது தேர்தல் மூலம் தெரிவு செய்யப்பட்ட 19 அங்கத்தவர்களைக் கொண்டுள்ளது. இதனுடைய ஒரு பகுதியாக மண்முனை வடக்கு பிரதேசச் செயலாளர் பிரிவு உள்ளது.


</doc>
<doc id="153025" url="https://ta.wikipedia.org/wiki?curid=153025" title="சிற்றாற்று வீரியம்மன்">
சிற்றாற்று வீரியம்மன்

சிற்றாற்று வீரியம்மன் என்பது தென்காசி மற்றும் இலஞ்சியிலுள்ள சிற்றாற்று வீரியம்மன் கோயிலின் மூல பெண் தெய்வம் ஆகும்.

தென்காசி காசி விஸ்வநாதர் திருக்கோயில் கட்டப்படுவதற்கு முன் அவ்விடத்தில் சிற்றாறு பாய்ந்தோடியது. சடையவர்மன் பராக்கிரம பாண்டியன் கனவில் சிவன் தோன்றி தென்காசி, சித்ரா நதிக்கரையில் ஆலயம் அமைக்குமாறு வேண்டினார். அதற்கு முன் சிற்றாறு, தென்காசி சிற்றாற்று வீரியம்மன் கோயில் தோன்றிய இடத்திலும் மற்றும் இலஞ்சியிலுள்ள சிற்றாற்று வீரியம்மன் கோயில் தோன்றிய இடத்தின் வழியாகவும் சென்றது. சடையவர்மன் பராக்கிரம பாண்டியன் கனவில் தோன்றிய சிவன் கூறிய இடமோ சிற்றாறு செல்லும் இடத்தில் அமைந்தது. அதனால் அதை தெற்கு நோக்கி திசை திருப்பினான் பாண்டியன். அந்த தடுத்து நிறுத்தப்பட்ட பழைய சிற்றாறு சென்ற இடங்களில் கட்டப்பட்டதே இந்த 2 கோயில்களும் ஆகும். இக்கோயில்களிலுள்ள அம்மன் சிற்றாறு திருப்பிவிட்டதால் ஏற்படும் வீரிய விளைவுகளை தடுப்பதன் காரணத்தினால் கட்டப்பட்டதாக நம்பிக்கை வைத்ததால் இக்கோயில்கள் சிற்றாற்று வீரியம்மன் கோயில் என பெயர் பெற்றன.



</doc>
<doc id="153028" url="https://ta.wikipedia.org/wiki?curid=153028" title="இலங்கைத் தமிழில் பிறமொழிச் சொற்கள்">
இலங்கைத் தமிழில் பிறமொழிச் சொற்கள்

இலங்கைத் தமிழில் பிறமொழிச் சொற்கள் ("Loan Words in Sri Lankan Tamil") குடியேற்றவாத நாடுகளுடன் கொண்ட தொடர்புகளின் காரணமாகக் கலந்துள்ளன. அவற்றை இக்கட்டுரை பட்டியலிடுகின்றது.

சினிமா - திரைப்படம்
பஸ் - பேருந்து
டிபன் - சிற்றுண்டி
டாக்டர் - மருத்துவர்
ஃபேன் - மின் விசிறி
ரேடியோ - வானொலி
வாட்ச் - கடிகாரம்
சோப் - வழலைக் கட்டி
லைட் - விளக்கு
டிக்கெட் – சீட்டு

சினிமா - திரைப்படம்
பஸ் - பேருந்து
டிபன் - சிற்றுண்டி
டாக்டர் - மருத்துவர்
ஃபேன் - மின் விசிறி
ரேடியோ - வானொலி
வாட்ச் - கடிகாரம்
சோப் - வழலைக் கட்டி
லைட் - விளக்கு
டிக்கெட் – சீட்டு


</doc>
<doc id="153032" url="https://ta.wikipedia.org/wiki?curid=153032" title="எட்வர்டு கிரெய்கு">
எட்வர்டு கிரெய்கு

எட்வர்டு கிரெய்கு ("Edvard Grieg", பிறப்பு சூன் 15 1843 பெர்கென், நார்வே; இறப்பு 4 செப்டம்பர் 1907) நார்வே நாட்டு இசைத் தொகுப்பாளரும் பியானோக் கலைஞரும் ஆவார். பத்தொன்பதாம் நூற்றாண்டில் நிலவிய காதலர் காலத்தினராகிய இவர் நார்வேயின் மிகவும் புகழ்பெற்ற இசைத் தொகுப்பாளராக விளங்கினார். இவரது பியானோவிற்கென ஏ மைனரில் உருவாக்கிய கீதத்திற்காகவும் என்றிக் இப்சனின் நாடகம் "பீர் கைன்ட்டிற்கு" அமைத்தப் பின்னணி இசைக்காகவும் மிகவும் அறியப்படுகிறார். "லிரிக் பீசஸ்" போன்ற சின்னஞ்சிறு இசைத்தொகுப்புக்களில் கிரெய்கு சிறந்து விளங்கினார்.
மேலும் இடாய்ச்சு மொழியிலும் நார்வீஜிய மொழியிலும் சில அருமையான "லீடர்களை" (செருமானிய பாடல்கள்) இயற்றியுள்ளார்.



</doc>
<doc id="153047" url="https://ta.wikipedia.org/wiki?curid=153047" title="பெர்கன்">
பெர்கன்



</doc>
<doc id="153049" url="https://ta.wikipedia.org/wiki?curid=153049" title="காரி (மாறன் காரி)">
காரி (மாறன் காரி)

பெண்ணை ஆற்றின் கரையிலிருந்த கோவல் நகரைத் தலைநகராகக் கொண்டு ஆண்ட அரசன் மலையமான் திருமுடிக் காரி. இவன் நெடுந்தேர்க் காரி என்று சிறப்பிக்கப்பட்டுள்ளான். 

சங்க கால மன்னன் காரி கடையெழு வள்ளல்களில் ஒருவன். இவன் முள்ளூர் (பாமுள்ளூர்?) நகரைத் தலைநகராகக் கொண்டு ஆண்டவன். 
மாறன் காரி என அழைக்கப்பட்ட இவன் பராந்தகன் ஆட்சிக் காலத்தில் முதல் அமைச்சனாக இருந்தவன். திருநெல்வேலி வட்டம் உக்கிரக் கோட்டை கரவந்த புரத்தில் பிறந்த இவன் காரி என்ற பெயரை உடையவனாவான். இவனின் தந்தையின் பெயர் மாறன். மருத்துவன். மதுரகவி என்ற சிறப்புப் பெயரை உடையவனாவான் இவன் தந்தை.
மதுரைக்கு வடகிழக்கே யா.ஒத்தக்கடை என்ற கிராமத்தில் திருமாலுக்கு கற்றுளி அமைத்து கி.பி. 770 ஆம் ஆண்டளவில் நரசிங்கப் பெருமாளை அக்கோவிலுள் எழுந்தருள வைத்தான். அந்தணர்களுக்கு அக்கோயில் அருகிலேயே அக்கிரகாரம் அமைத்தும் கொடுத்தான். இவனது இப்பணியைப் பாராட்டி பராந்தகன் மூவேந்த மங்கலப் பேரரையன் என்ற பட்டத்தினை வழங்கிச் சிறப்பித்தான். நரசிங்கப் பெருமாள் கோவில் கல்வெட்டில் இவனைப் பற்றிய செய்திக் குறிப்பில் கலியுகம் 3871 எனக் குறிக்கப்பட்டும் உள்ளது. மேலும் இவனைப் பற்றிய குறிப்புகள் வேள்விக்குடிச் செப்பேட்டிலும் சிறப்பித்துக் குறிக்கப்பட்டுள்ளன.


</doc>
<doc id="153050" url="https://ta.wikipedia.org/wiki?curid=153050" title="சீர்மரபு ஒப்புரு">
சீர்மரபு ஒப்புரு

சீர்மரபு ஒப்புரு (Standard Model) என்பது அணுத்துகள்கள் பற்றிய ஒரு கொள்கைக் கட்டுமான அமைப்பு. உலகில் நாம் அறிந்தவற்றுள் அடிப்படையாக இருக்கும் நான்கு "விசை"-களில் மூன்று விசைகளைப் பற்றியதை விளக்க உதவுவது இந்தச் சீர்மரபு ஒப்புரு. குறிப்பாக அணுத்துகள்கள், (1) மின்காந்த, (2) மெல்லியக்க, (3) வல்லியக்க "விசைகள்" ஆகியவற்றின் இடைவினைகளுக்கு உட்பட்டு அவற்றின் இயக்கத்தை விளக்குவது இந்த ஒப்புரு (மாடல்).

சீர்மரபு ஒப்புரு, புவியீர்ப்பு போன்ற பொருளீர்ப்பு விசை தவிர்த்த இருவேறு கொள்கைகளை ஒன்றிணைத்துக் காட்டும் ஒரு கொள்கை ஒப்புரு. அவ்விரு கொள்கைகள்:

இருபதாம் நூற்றாண்டின் நடுப்பகுதியில் இருந்து வளர்த்தெடுக்கப்பட்டு, 1970-களில் குவார்க்குகளின் இருப்பை உறுதி செய்தபிறகு தற்போதுள்ள சீர்மரபு ஒப்புரு நிலைபெற்றது. அதன்பின் அடிகுவார்க்கு (1977), உச்சிக் குவார்க்கு (1995), டௌ நுண்நொதுமி (டௌ நியூட்ரினோ) (2000), இகிசு போசான் (2012) ஆகியவை கண்டுபிடிக்கப்பட்டபின், இந்த ஒப்புரு நம்பத்தகுந்தவாறு உறுதிசெய்யப்பட்டது. பல்வேறு விளைவுகளையும் இயக்கங்களையும் சரியாக இந்த ஒப்புரு விளக்குவதால் இதனை ஏற்புபெற்ற ஓர் ஒப்புருவாக அறிவியலாளர்கள் கருதுகின்றனர்.

சீர்மரபு ஒப்புரு குவார்க்குகளுக்கும் மென்மிகளுக்கும் இடையே நிகழும் வினைகளைத் துல்லியமாக விளக்கிக்காட்டுகின்றது. என்றாலும் 
குவார்க்குகள் மென்மிகள் இவற்றின் நிறைகளின் அளவுகளைப் பற்றி முற்கூற இயலுவதில்லை. மேலும் இந்த சீர்மரபு ஒப்புரு புதிதாக அறியப்பட்டுள்ள கரும்பொருள் (dark matter) என்பதைப் பற்றிய இயற்பியல் எதையும் விளக்காததால், முழுமை பெற்ற, எல்லாவற்றையும் விளக்கும் ஒரு கொள்கையாகக் கொள்ள இயலாது.


</doc>
<doc id="153061" url="https://ta.wikipedia.org/wiki?curid=153061" title="1948 அரபு - இசுரேல் போர்">
1948 அரபு - இசுரேல் போர்

1948 அரபு - இசுரேல் போர் எனவும் இசுரேலியர்களால் சுதந்திரப் போர் அல்லது விடுதலைப் போர் (, ) அழைக்கப்படும் இப்போரானது இசுரேலுக்கும் அராபிய கூட்டுப் படைகளுக்கும் இடையில் இடம்பெற்ற ஓர் போராகும். அரபு-இசுரேல் முரண்பாட்டுத் தொடர்ச்சியில் இது முதலாவது போராகும்.


</doc>
<doc id="153067" url="https://ta.wikipedia.org/wiki?curid=153067" title="ஷகாப்-3">
ஷகாப்-3

சகாப்-3 ("Shahab-3", ) என்பது இரான் தயாரித்துள்ள ஒரு நடுத்தர தூரம் பாயும் ஏவுகணை ஆகும் இந்த ஏவுகணை 1280 கிமீ தூரம் வரை பாய்ந்து சென்று தாக்கும் வல்லமை கொண்டது. இது அணு ஆயுதங்களைத் தாங்கிச்செல்லும் என்றும் ஈரான் கூறுகின்றது. இது 1998 முதல் 2003 ஆம் ஆண்டு வரையில் சோதிக்கப்பட்டு 2003 சூலை 7 ஆம் நாள் ஈரானின் இராணுவ ஆயுதக்கிடங்கிற்கு சேர்க்கப்பட்டது. அதிகாரபூர்வமாக 2003 சூலை 20 இல் கொமெய்னியினால் திறந்து வைக்கப்பட்டது. ஏற்கனவே ஈரான் சோதித்துள்ள ஷகாப்-2 ஏவுகணை 300 முதல் 500 கி.மீ.தூரம் வரை பறந்து சென்றும் தாக்கும் திறன் கொண்டது.


</doc>
<doc id="153068" url="https://ta.wikipedia.org/wiki?curid=153068" title="காலிமுகத் திடல்">
காலிமுகத் திடல்

காலிமுகத்திடல் என்பது இலங்கையின் வர்த்தகத் தலைநகரமான கொழும்பில் காலி வீதிக்கும் இந்தியப் பெருங்கடலுக்கும் இடையே காணப்படும் திறந்தவெளி முகத்திடல் ஆகும். பிரித்தானிய கவர்னர் சேர் ஹன்ரி வார்ட் என்பவரின் முயற்சியின் பலனாக 1857 ஆம் ஆண்டு உருவானதுதான் காலிமுகத் திடல். கொழும்பில் சிறுவர்கள் முதல் பெரியவர்கள் வரைக்கும் அனைத்து தரப்பினருக்கும் மிகவும் பிடித்த இடமாக இது உள்ளது. இலங்கைக்கு சுற்றுப் பயணம் மேற்கொள்கின்ற உல்லாசப் பயணிகளும் காலிமுகத் திடலுக்கு தவறாமல் வருவதுடன் ஏனைய மாவட்டங்களில் இருந்து கொழும்புக்கு வருபவர்கள் நிச்சயம் ஒரு முறையேனும் காலிமுகத் திடலுக்கு வருகை தந்தே தீருவார்கள்.




</doc>
<doc id="153075" url="https://ta.wikipedia.org/wiki?curid=153075" title="மொட்டையாறு">
மொட்டையாறு

மொட்டையாறு என்பது குற்றாலத்தில் உற்பத்தியாகும் சிற்றாற்றின் மூன்றாம் நிலை துணையாறாகும். இந்த மொட்டையாறு சிற்றாற்றின் இரண்டாம் நிலை துணையாறான குண்டாற்றில் கலக்கிறது. குண்டாறு சிற்றாற்றின் முதல் நிலை துணையாறான அரிகர நதியில் கலக்கிறது. அரிகர நதி சிற்றாற்றில் நேரடியாக தென்காசியில் இணைகிறது.

இந்த மொட்டையாற்றின் மூலம் நேரடியாக 141.64 ஹெக்டேர் நிலங்கள் பாசன வசதி பெறுகிறது. இதற்கு ஒரு அணைக்கட்டும் ஒரு தேக்கமும் உள்ளன.



</doc>
<doc id="153077" url="https://ta.wikipedia.org/wiki?curid=153077" title="குண்டாறு (அரிகர நதி)">
குண்டாறு (அரிகர நதி)

குண்டாறு என்பது குற்றாலத்தில் உற்பத்தியாகும் சிற்றாற்றின் இரண்டாம் நிலை துணையாறாகும். குண்டாறு சிற்றாற்றின் முதல் நிலை துணையாறான அரிகர நதியில் கலக்கிறது. அரிகர நதி சிற்றாற்றில் நேரடியாக தென்காசியில் இணைகிறது. இந்த ஆற்றின் மூலம் நேரடியாக 465.39 ஹெக்டேர்களும் குண்டாற்றின் துணையாறான மொட்டையாறு மூலம் மறைமுகமாக 141.64 ஹெக்டேர் நிலங்களும் பாசன வசதி பெறுகின்றன. இதற்கு 7 அணைக்கட்டும் ஒரு தேக்கமும் உள்ளன.

இதற்கான தேக்கம் கண்ணுப்புளி மெட்டு அருவியின் அருகில் உள்ளது. இத்தேக்கம் சுற்றுலா பயனிகள் பார்க்கும் வண்ணம் அமைக்கப்பட்டுளதும் குறிப்பிடத்தக்கது.



</doc>
<doc id="153078" url="https://ta.wikipedia.org/wiki?curid=153078" title="குண்டாறு">
குண்டாறு

குண்டாறு என்பது ஆறுகளுக்கு வைக்கப்படும் பெயராகு. இது குண்டான ஆறு என்பதன் சுருக்கம்.

"குண்டாறு என்னும் பெயரிலுள்ள கட்டுரைகள்


</doc>
<doc id="153081" url="https://ta.wikipedia.org/wiki?curid=153081" title="கோட்டை கட்டுதல்">
கோட்டை கட்டுதல்

சதுரங்கத்தில், கோட்டை கட்டுதல் ("Castling") என்பது அரசனையும் அதே நிறக் கோட்டைகளுள் ஏதேனுமொன்றையும் பயன்படுத்திச் செய்யப்படும் ஒரு சிறப்பு நகர்வு ஆகும். சதுரங்கத்தில் இரண்டு காய்களை ஒரே நேரத்தில் நகர்த்தக்கூடிய ஒரே நகர்வு இதுவே. கோட்டை கட்டுதல் என்பது அரசனை முதலாவது வரிசையிலுள்ள கோட்டையை நோக்கி இரண்டு கட்டங்கள் நகர்த்தி, அக்கோட்டையை அரசன் கடந்து வந்த கட்டத்துக்குள் வைப்பதைக் குறிக்கும். அரசனும் தொடர்புபடுகின்ற கோட்டையும் போட்டி தொடங்கியதிலிருந்து நகர்த்தப்படாமலும் அரசனுக்கும் தொடர்புபடுகின்ற கோட்டைக்கும் இடைப்பட்ட கட்டங்கள் கைப்பற்றப்படாமலும் அந்நகர்வில் அரசன் முற்றுகையில் இல்லாதிருந்தாலும் அரசனை முற்றுகைக்காளாக்கக்கூடிய கட்டத்தைக் கடக்கவோ அடையவோ நேராவிட்டாலும் மட்டுமே கோட்டை கட்ட முடியும். கோட்டை கட்டுதலானது சதுரங்க விதிமுறைகளுள் அடங்குகின்றது.

ஐரோப்பியச் சதுரங்கத்தில் 14ஆம் நூற்றாண்டு அல்லது 15ஆம் நூற்றாண்டில் கோட்டை கட்டுதல் அறிமுகப்படுத்தப்பட்டது எனக் கருதப்படுகின்றது. சதுரங்கத்தின் ஆசிய வகைகளில் கோட்டை கட்டுதல் காணப்படவில்லை.

இயற்கணிதக் குறியீட்டு முறையில், அரசனின் பக்கமாகக் கோட்டை கட்டுதலானது "0-0" என்பதன் மூலமும் அரசியின் பக்கமாகக் கோட்டை கட்டுதலானது "0-0-0" என்பதன் மூலமும் காட்டப்படும். அரசனின் பக்கமாகக் கோட்டை கட்டதலானது குறுங்கோட்டை கட்டுதலென்றும் அரசியின் பக்கமாகக் கோட்டை கட்டுதலானது நெடுங்கோட்டை கட்டுதலென்றும் அழைக்கப்படும். இவ்விரு கோட்டை கட்டும் முறைகளுக்குமிடையிலான வேறுபாடானது, கோட்டை இரண்டு கட்டங்களா மூன்று கட்டங்களா நகர்கின்றது என்பதேயாகும்.

பின்வரும் கட்டுப்பாடுகள் அனைத்தும் பொருந்தினால் மட்டுமே கோட்டை கட்டுதல் ஏற்றுக்கொள்ளப்படக்கூடியது.
கோட்டை கட்டுதலுக்குப் பின்வருங்கட்டுப்பாடுகளும் நிறைவேற்றப்பட வேண்டுமென எண்ணுவது தவறாகும்.

பெரும்பாலான போட்டித் தொடர்களில் கைப்பிடிக்கப்படும் கடுமையான தொட்டதை நகர்த்தும் விதிகளின் கீழ், கோட்டை கட்டுதலானது அரசனின் நகர்வாகக் கருதப்படுகின்றது. ஆனாலும் இப்போதைய ஐக்கிய அமெரிக்கச் சதுரங்கப் பேரவையின் விதிகளின்படி, முதலில் கோட்டையைத் தொட்டாலுங்கூட எவ்வித ஒறுப்புமின்றிக் கோட்டை கட்ட முடியும். என்றாலுங்கூட, கோட்டை கட்டுவதற்கான சரியான வழி அரசனை முதலில் நகர்த்துவதே.

கோட்டை கட்டுதலை மேற்கொள்ளும்போது அனைத்து நகர்வுகளையும் ஒரே கையாலேயே மேற்கொள்ள வேண்டுமென்றும் அலுவல் முறை விதிகள் கூறுகின்றன. போட்டி முறையில் அமையாத ஆட்டங்களிலும் பொதுவான ஆட்டங்களிலும் இவ்விதிகள் கடைப்பிடிக்கப்படுவதில்லை.

1912ஆம் ஆண்டு எட்வர்டு இலாற்கருக்கும் சார்ச்சு தோமசுக்கும் இலண்டனில் இடம்பெற்ற போட்டியில் "17... Kg1" என்ற நகர்வை மேற்கோண்டது. வெள்ளையானது "18.0-0-0#" என்ற நகர்வின் மூலம் கறுப்பை இறுதி முற்றுகைக்காளாக்கியிருக்கலாம். ஆயினும் "18.Kd2#" என்ற நகர்வின் மூலமே கறுப்பானது இறுதி முற்றுகைக்காளாக்கப்பட்டது.

உலோதேவிச்கு பிரின்சுக்கும் இலாரன்சு தேக்கும் இடையில் இடம்பெற்ற போட்டியானது கோட்டை கட்டுதலுடன் பின்வருமாறு நிறைவுற்றது:-

"31... 0-0-0#"


</doc>
<doc id="153089" url="https://ta.wikipedia.org/wiki?curid=153089" title="தேசிய நெடுஞ்சாலை 226 (இந்தியா)">
தேசிய நெடுஞ்சாலை 226 (இந்தியா)

தேசிய நெடுஞ்சாலை 226 (என்.எச் 226) இந்தியாவின் தமிழ்நாட்டில் முழுவதுமாக அமைந்திருக்கும் ஒரு இந்திய தேசிய நெடுஞ்சாலை. இதன் மொத்த நீளம் 212 கி.மீ. (132 மைல்). இது தமிழ்நாட்டில் இருக்கும் பெரம்பலூர் மற்றும் மானாமதுரை இணைக்கும் தேசிய நெடுஞ்சாலை.
பெரம்பலூர்,பேரளி, குன்னம், அரியலூர், பளுவூர், திருவையாறு, தஞ்சாவூர், கந்தவர்க்கோட்டை, பெருங்காலூர், புதுக்கோட்டை, கீழசெவல்பட்டி, திருப்பத்தூர், சிவகங்கை மற்றும் மானாமதுரை.


</doc>
<doc id="153091" url="https://ta.wikipedia.org/wiki?curid=153091" title="பிலிப்பு (திருத்தூதர்)">
பிலிப்பு (திருத்தூதர்)

திருத்தூதரான புனித பிலிப்பு () இயேசுவின் பன்னிரு திருத்தூதர்களுள் ஒருவர். கிறித்தவப் பாரம்பரியப்படி, இவரே கிரேக்கம், சிரியா முதலிய நாடுகளுக்கு கிறித்தவத்தைக் கொண்டுசென்றவர்.

பிலிப்பு எழுதிய நற்செய்தி என்னும் நாக் அமாடி நூலகத்தில் உள்ள நூல் இவரால் எழுதப்பட்டது போல் தோன்றினாலும், அது அவ்வாறு அழைக்கப்படுவது திருத்தூதர்களுள் இவரின் பெயர் மட்டுமே அதில் குறிப்பிடப்பட்டிருப்பதாலேயே ஆகும்.

இவரின் விழாநாள் கத்தோலிக்க திருச்சபையில் நீதிமானான புனித யாக்கோபுவோடு (திருத்தூதர் யாக்கோபு அல்ல) சேர்ந்து மே 3இல் கொண்டாடப்படுகின்றது.

ஒத்தமை நற்செய்தி நூல்கள் இவரை இயேசுவின் சீடர் என்கிறது. இவரும் அந்திரேயா மற்றும் பேதுருவைப்போல பெத்சாயிதாவைச் சேர்ந்தவர்.

நத்தானியேல் என அழைக்கப்பட்ட திருத்தூதரான பர்த்தலமேயுவை இயேசுவிடம் அறிமுகப்படுத்தியவர் இவரே. ஐயாயிரம் மக்களிக்கு அப்பம் பலுகச்செய்து உணவளித்த புதுமைக்கு முன்பு, இயேசு இவரைச்சோதித்தார்.

இவருக்கு கிரேக்கம் தெரிந்திருந்ததால் இவர் கிரேக்கர்கள் சிலர் இயேசுவைக்காண வந்தபோது அவர்களை இயேசுவிடம் கூட்டிவந்தார்.. இயேசுவின் இறுதி இரா உணவின் போது, "தந்தையை எங்களுக்கு காட்டும்" என்று பிலிப்பு கேட்க, இயேசு தந்தைக்கும் மகனுக்கும் உள்ள உறவு பற்றி விலக்கினார்.

புனித பிலிப்புவின் பெயர் எல்லாத் திருத்தூதர்களின் பட்டியல்களிலும் ஐந்தாவதாக பட்டியலிடப்பட்டுள்ளது. 


</doc>
<doc id="153092" url="https://ta.wikipedia.org/wiki?curid=153092" title="இலங்கை மலாயர்">
இலங்கை மலாயர்

இலங்கை மலாயர் ("Sri Lankan Malays") எனப்படுவோர் தென்கிழக்கு ஆசியாவைச் சேர்ந்த இலங்கையின் மலாய்கள் ஆவர். 2011 ஆம் ஆண்டின் குடித்தொகைக் கணக்கெடுப்பின்படி இவ்வினத்தவரின் தொகை (0.20%) 40,000 ஆகும். இலங்கையும் இந்தோனேசியாவும் டச்சு ஆதிக்கத்தில் இருந்த நேரத்தில் குடிபெயர்ந்தவர்களின் வம்சாவளியினராக உள்ளனர்.இரண்டாம் அலையாக இரு நாடுகளும் பிரித்தானியப் பேரரசின் கீழ் வந்தபோது 1796-1948 காலகட்டத்தில் மலேசியத் தீபகற்பத்திலிருந்து இடம் பெயர்ந்தனர்.

துவக்கத்தில் குடியேறிவர்களில் பெரும்பாலோர் ஒல்லாந்து ஆட்சியில் படைவீரர்களாக அனுப்பப் பட்டவர்களாகும். இவர்கள் பிரித்தானியர் காலத்திலும் குடியேற்ற நாட்டை நிருவகிக்க பயன்பட்டனர். மற்றவர்கள் டச்சுக் கிழக்கிந்தியக் கம்பனியால் இந்தோனேசியாவிலிருந்து நாடு கடத்தப்பட்டவர்கள். அவர்களில் இந்தோனேசியத் தீவுகளின் பல்வேறு அரச மரபுகளைச் சேர்ந்த இளவரசர்கள் பலரும் இருந்தனர். இவர்களை இன்னமும் பிணைப்பது கலப்பு மலாயு மொழிதான். இந்த இனத்தவர்களில் சிறந்த படைவீரர்கள், அரசியல்வாதிகள், விளையாட்டு வீரர்கள், வழக்கறிஞர்கள், கணக்காளர்கள், மருத்துவர்கள் சிறப்பிக்கப்பட்டுள்ளனர்.



</doc>
<doc id="153093" url="https://ta.wikipedia.org/wiki?curid=153093" title="தேசிய நெடுஞ்சாலை 536 (இந்தியா)">
தேசிய நெடுஞ்சாலை 536 (இந்தியா)

தேசிய நெடுஞ்சாலை 536 தென்னிந்தியாவின் தமிழ்நாட்டில் இருக்கும் ஒரு தேசிய நெடுஞ்சாலை ஆகும். தே.நெ 536 தமிழ்நாட்டின் திருமயம் மற்றும் இராமநாதபுரம் ஆகியவற்றை இணைக்கிறது. இந்த நெடுஞ்சாலையில் திருமயம் அருகில் புதியதாய் பாரத மிகு மின் நிறுவனம் அமைந்துள்ளது. இதன் மொத்த நீளம் 109 கி.மீ. (68 மைல்).

 திருமயம் முதல் தேவக்கோட்டை, திருவாடானை வழியாக இராமநாதபுரம் வரை. மானாமதுரை முதல் தஞ்சாவூர் வரையில் செல்லும் தேசிய நெடுஞ்சாலை 36 இல் திருமயத்தில் இருந்து தொடங்கும் இச்சாலை காரைக்குடி நகருக்குள் செல்லாமல் தேவக்கோட்டை, திருவாடானை வழியாக இராமநாதபுரத்தில், கொச்சின் முதல் இராமேசுவரம் வரை செல்லும் தேசிய நெடுஞ்சாலை 87இல் இணைகிறது.


</doc>
<doc id="153095" url="https://ta.wikipedia.org/wiki?curid=153095" title="கரிம்புழா தேசியப் பூங்கா">
கரிம்புழா தேசியப் பூங்கா

கரிம்புழா தேசியப் பூங்கா 230 கிலோமீட்டர் சுற்றளவில் அமைந்துள்ளது. இது <nowiki>கேரளம்</nowiki> 
கேரள பாலக்காட்டு எல்லையில் உள்ள நீலகிரி மலையில் அமைந்த தேசியப் பூங்காவாகும்.
இந்திய வனவிலங்கு காப்பகம் இப்பகுதியை பாதுகாக்கப்பட்ட பகுதியாக அறிவிக்க கோரியது. இப்பகுதி யுனெசுக்கோவால் உலகப் பாரம்பரியத் தளமாக அறிவிக்கப்பட்டது. காட்டுவாசிகள் வசிக்கும் இப்பகுதி தேசியப் பூங்காவாக அறிவிக்கப்பட்டது.


</doc>
<doc id="153098" url="https://ta.wikipedia.org/wiki?curid=153098" title="நீலாவணன் காவியங்கள் (நூல்)">
நீலாவணன் காவியங்கள் (நூல்)

கவிஞர் நீலாவணனின் மூன்று காவியங்கள் அடங்கிய நூல் நீலாவணன் காவியங்கள் ஆகும். இந்நூல் கொழும்பு நன்னூல் பதிப்பக வெளியீடாக 2010 செப்டெம்பரில் வெளிவந்தது. இதில் பட்டமரம், வடமீன், வேளாண்மை ஆகிய நீலாவணனின் மூன்று காவியங்கள் தொகுக்கப்பட்டுள்ளன. இதில் வேளண்மை காவியத்தில் குடலை, கதிர் ஆகிய இரு அத்தியாயங்கள் மட்டும் எழுதப்பட்ட நிலையில் நீலாவணன் மரணமடைந்து விட்டார். ஆயினும் அவரின் இலக்கிய நண்பரான வ. அ. இராசரத்தினம் ஒரு முற்றுப்பெற்ற காவியமாகக் கருதி பதிப்பித்தார் என்பது குறிப்பிடத்தக்கது.


</doc>
<doc id="153100" url="https://ta.wikipedia.org/wiki?curid=153100" title="ஒத்திகை">
ஒத்திகை

ஒத்திகை, கவிஞர் நீலாவணனின் 80 கவிதைகளை உள்ளடக்கிய புத்தக தொகுப்பாகும். இக்கவிதைகள் 1953 முதல் 1974 வரை எழுதப்பெற்றவை. இதன் முதற்பதிப்பு 2001 இல் நன்னூல் பதிப்பகத்தால் வெளியிடப்பட்டது .


</doc>
<doc id="153101" url="https://ta.wikipedia.org/wiki?curid=153101" title="வழி (நூல்)">
வழி (நூல்)

கவிஞர் நீலாவணனின் 55 தனிக்கவிதைகளும் வழி எனப்படும் நெடுங்கவிதையும் கொண்ட தொகுதி இது ஆகும். கவிஞர் 1955க்கும் 1972க்கும் இடையில் எழுதிய கவிதைகள் இதில் தொகுக்கப்பட்டிருக்கின்றன. இந்நூல் கொழும்பு ரெயின்போ அச்சகத்தில் அச்சிடப்பட்டு 1976, மேயில் வெளிவந்தது. 


</doc>
<doc id="153103" url="https://ta.wikipedia.org/wiki?curid=153103" title="மாக் ஒஎஸ் எக்ஸ் லயன் 10.7">
மாக் ஒஎஸ் எக்ஸ் லயன் 10.7

மாக் ஒஎஸ் எக்ஸ் லயன் 10.7 ( Mac OS X Lion Version 10.7) ஆனது மாக் இயங்கு தள வரிசையில் எட்டாவதும், இறுதியாகவும் மாக் கணினிகளுக்கும் செர்வர்களுக்கும் வெளி வந்த பதிப்பாகும். பெப்ரவரி 24, 2011 அன்று, இதன் முதல் மாதிரிப்பதிப்பு (11A390) ஆப்பிள் டெவலபேர் (Developer ) வலைப்பின்னல் சந்தாதாரர்களுக்கு வெளியிடப்பட்டது. இதன் வர்த்தக வெளியீடு ஜூலை 21, 2011 அன்று உத்தியோகப்பூர்வமாக வெளிடப்பட்டது. இதன் முதல் நாள் விற்பனை ஆனது 1 மில்லியனுக்கும் அதிகம் என ஆப்பிள் நிறுவனம் அறிவித்துள்ளது. தற்போது வாங்கும் ஒவ்வொரு ஆப்பிள் ஐ மாக், மற்றும் ஆப்பிள் மடிக் கணணிகளுடனும் இது ஏற்கனவே நிறுவப்பட்டு வருகிறது. 

இதன் முதல் மாதிரிப்பதிப்பு ஆப்பிள் கணினிகளுடன் விற்பனை செய்யப்பட்ட திட நிலை வன்தகடுகளுக்கு (SSD ) ஆதரவு வழங்குமாறு வெளியானது எனினும் மற்றைய திட நிலை வன்தகடுகளுக்கு இன்றுவரை ஆதரவு அளிக்கும் வகையில் எந்த புதிய அப்டேட் களையும் ஆப்பிள் வெளிவிடவில்லை .


மீள்வடிவமைக்கபட்ட அக்வா பயனர் இடைமுகம்(Aqua user interface) கூறுகள்.


</doc>
<doc id="153107" url="https://ta.wikipedia.org/wiki?curid=153107" title="வடக்கு டகோட்டா மாநிலப் பல்கலைக்கழகம்">
வடக்கு டகோட்டா மாநிலப் பல்கலைக்கழகம்

வடக்கு டகோட்டா மாநிலப் பல்கலைகழகம் ("North Dakota State University" - NDSU) என்பது ஐக்கிய அமெரிக்காவின் வடக்கு டகோட்டா மாநிலத்தின் பார்கோ நகரில் அமைந்துள்ள ஒரு அரசுப் பல்கலைக்கழகம் ஆகும். 1890 ஆம் ஆண்டில் இக்கல்விக்கழகம் வடக்கு டகோட்டா வேளாண்மைக் கல்வி நிலையம் என்ற பெயரில் ஆரம்பிக்கப்பட்டது. 258 ஏக்கர் பரப்பளவில் அமைந்துள்ள இப்பல்கலைக்கழக வளாகத்தில் ஏறத்தாழ 14,000 மாணவர்கள் கல்வி பயிலுகின்றனர். பெரும்பாலான மாணவர்கள் முழுநேரப் படிப்பில் இங்கு ஈடுபட்டுள்ளனர். இவர்களில் 55% ஆண்களும், 45% பெண்களும் உள்ளனர். 

இப் பல்கலைக்கழகத்தின் பிரதான வளாகம் பார்கோ நகரில் அமைந்துள்ளது .இது ஹெக்டர் சர்வதேச விமான நிலையத்திற்கும் (Hector International Airport) பார்கோ டோம் (Fargo Dome ) அரங்கிற்கும் மிக அருகில் அமைந்துள்ளது . அத்துடன் காட்சி கலைகள் ( Visual Arts ), நிலத்தோற்றக்கலை (Landscape Architecture ) போன்ற பிரிவுகள் மத்திய நகர் பகுதியில் (Downtown ) அமைந்துள்ளது.இதற்கு மேலதிகமா பல விவசாய மற்றும் கணித்துறை அராய்ச்சி மையங்கள் பிரதான வளாகத்துக்கு அண்மையில் அமைந்துள்ளது .

வடக்கு டகோடா மாநில பல்கலைக்கழகம் பின்வரும் கல்லூரிகளாக பிரிக்கப்பட்டுள்ளது:

இப்பல்கலைக்கழகத்தின் விளையாட்டு அணிகள் (வட டகோட்டா மாநில) பைசன் என அழைக்கபடுகின்றன .இதன் இலச்சினை அமெரிக்க பைசன் மிருகத்தின் படமாகும். பைசன் (அமெரிக்க) காற்பந்தாட்ட அணி 2011 இல் FCS தேசிய சாம்பியன் பட்டதை வெற்றி பெற்றது.அத்துடன் இங்கு பெண்களுக்கான சாதாரண காற்பந்து (Soccer ) ,கூடைப்பந்து ,அடிப்பந்தாட்டம் (Baseball ) ,கைப்பந்து என்ன்பனவும் பிரபல விளையாட்டுகளாகும் 

அமெரிக்க தேசிய விஞ்ஞான அமைப்பின் படி ,மொத்த வடக்கு டகோட்டா மாநிலத்திலும் வடக்கு டகோட்டா மாநிலப் பல்கலைகழகமே மிகப்பெரிய ஆராய்ச்சி நிறுவனம் ஆகும்.இதன் வருடாந்த ஆராய்ச்சி செலவினங்கள் கிட்டத்தட்ட 134 மில்லியன் அமெரிக்க டாலர்களாகும் .பிரதான ஆராய்ச்சி துறைகளாக நானோ தொழில்நுட்பம்,வானொலி-அலைவரிசை அடையாளப்படுத்துதல் (R -FI)தொழில்நுட்பம் ,இரசாயனவியல் மற்றும் பல்லுறுப்பி(பாலிமர் )/பூச்சு என்பன விளங்குகின்றன . 55 ஏக்கர் (223,000 சதுர மீட்டர்) பரப்பளவு கொண்ட தொழில்நுட்ப பூங்கா பிரதான வளாகத்தில் வடக்கு பகுதியில் உள்ளது.

வடக்கு டகோட்டா மாநிலப் பல்கலைகழகம் கணிசமான அளவு சர்வதேச மாணவர்களைக் வருடாந்தம் கல்லூரிக்கு அனுமதிக்கின்றது.இதன் சர்வதேச நிகழ்ச்சி பிரவின் அறிக்கைப்படி 2012 வசந்த அரையிறுதி (Spring Semester ) சர்வதேச மொத்த மாணவர்தொகை 1214 ஆகும்.சீனா ,இந்தியா,கொரியா,நேபால் ,மலேசியா பிரேசில் ,நோர்வே , ஐக்கிய இராச்சியம் மற்றும் இலங்கை போன்ற நாடுகளில் இருந்தே அதிக மாணவர்கள் வருடாந்தம் இங்கு வருகிறார்கள் .இதன் பிரதான சர்வதேச மாணவர் அலுவலகம் நினைவு ஒன்றிய (Memorial Union ) கட்டடத்தில் அமைந்துள்ளது 


</doc>
<doc id="153108" url="https://ta.wikipedia.org/wiki?curid=153108" title="கச்சியப்ப சிவாசாரியார்">
கச்சியப்ப சிவாசாரியார்

கச்சியப்ப சிவாச்சாரியர் கந்தபுராணம் என்னும் நூலை இயற்றிய புலவர். 
காஞ்சிபுரத்தில் வாழ்ந்தவர்; 
கந்தபுராணத்தில் சேர்க்கப்பட்டுள்ள பாடல்கள் ஒன்றில் இவரது தந்தை காளத்தி எனக் குறிப்பிடப்பட்டுள்ளார்.
கவிவீரராகவன் என்பது இவரது இளமைப் பெயர்.


</doc>
<doc id="153110" url="https://ta.wikipedia.org/wiki?curid=153110" title="கறுவாத் தோட்டம்">
கறுவாத் தோட்டம்

கறுவாத் தோட்டம் ("Cinnamon Gardens", சிங்களம்:කුරුඳු වත්ත) இலங்கையின் கொழும்பில் அமைந்துள்ள ஓர் நகரப்பகுதியாகும். கொழும்பு நகர மையத்திலிருந்து தென்கிழக்கே 3 கிலோமீட்டர் தொலைவில் அமைந்துள்ளது. இந்தப் பகுதியில் முன்பிருந்த கறுவாத் தோட்டத்தை ஒட்டி இப்பகுதிக்கு பெயர் எழுந்தது. 1789ஆம் ஆண்டில் இப்பகுதியில் பரப்பளவில் கறுவா மரங்கள் இருந்தன. இன்று இலங்கைப் பிரதமரின் அலுவலகம், விடுதலைச் சதுக்கம், கொழும்பு நகர மன்றம் மற்றும் தேசிய அருங்காட்சியகம் அமைந்துள்ளன. மேலும் பல வெளிநாட்டு தூதரகங்களும் பேராளர் உயர் ஆணையர் அலுவலகங்களும் அமைந்துள்ளன. நாட்டின் உயர்ந்த மனிதர்களின் இல்லங்களும் மரங்களணைந்த சாலைகளில் காணப்படுகின்றன. கொழும்பின் வானியல் துறையும் ஆய்வகமும் இங்குள்ளது.


</doc>
<doc id="153112" url="https://ta.wikipedia.org/wiki?curid=153112" title="கோட்டை (கொழும்பு)">
கோட்டை (கொழும்பு)

கோட்டை (Fort) இலங்கைத் தலைநகர் கொழும்பின் மைய வணிக நகர்ப்பகுதியாகும். கொழும்பின் நிதி மாவட்டமாகவும் விளங்குகிறது. இங்குதான் கொழும்பு பங்குச் சந்தையும் அது இயங்குகின்ற கொழும்பு உலக வர்த்தக மையமும் அமைந்துள்ளன. மேலும் இலங்கை வங்கியின் தலைமையகக் கட்டிடமும் இங்குள்ளது. கோட்டைப் பகுதி கடற்கரையோரமாக காலிமுக பசுமை உல்லாச சாலை அமைந்துள்ளது. இது பிரித்தானிய குடியேற்றத்தின்போது 1859ஆம் ஆண்டில் இலங்கை ஆளுனர் சேர் என்றி ஜார்ஜ் வார்டு காலத்தில் கட்டமைக்கப்பட்டது. இப்பகுதியில் தலைமை அஞ்சலகமும் தங்குவிடுதிகளும்அரசுத்துறை அலுவலகங்களும் அமைந்துள்ளன.

பிரம்மஞான சபையின் (தியோசாபிகல் குழுமம்) நிறுவனர்களில் ஒருவரான கர்னல் என்றி ஆல்க்காட்டின் சிலை கோட்டை தொடருந்து நிலையத்திற்கு முன்பாக நிறுவப்பட்டுள்ளது


</doc>
<doc id="153115" url="https://ta.wikipedia.org/wiki?curid=153115" title="கொம்பனித் தெரு">
கொம்பனித் தெரு

கொம்பனித் தெரு ("Slave Island") இலங்கையின் கொழும்பிலுள்ள ஒரு நகர்ப்பகுதி ஆகும். இது கொழும்பின் கோட்டைப் பகுதிக்கு நேர் தெற்கில் உள்ளது. முந்தைய போர்த்துகேய, டச்சுக் காலங்களில் இங்கு ஆப்பிரிக்காவிலிருந்து அடிமைகள் கொணரப்பட்டு வைக்கப்பட்டதை ஒட்டி பிரித்தானியக் குடியேற்றத்தின்போது இப்பகுதி "அடிமைகள் தீவு" என அழைக்கப்பட்டது. பெரும்பாலான ஆப்பிரிக்க அடிமைகள் தங்கள் நாடு திரும்பியபோதிலும் மிகச்சிலரின் வழித்தோன்றல்கள் இன்னமும் இலங்கையின் பல பகுதிகளில் பரவியுள்ளனர். இவர்கள் இலங்கை காப்பிலி என அழைக்கப்படுகின்றனர். இப்பகுதி பல தங்குவிடுதிகளும் அங்காடி வளாகங்களும் கொண்டு ஒரு வணிகப்பகுதியாக விளங்குகிறது. இங்கு பெரிய ஏரியான பெயரா ஏரி அமைந்துள்ளது; பலரும் நடைப்பயிற்சிக்காக இந்த ஏரிக்கரையோர சாலையை நாடுகின்றனர்.


</doc>
<doc id="153116" url="https://ta.wikipedia.org/wiki?curid=153116" title="கொள்ளுப்பிட்டி">
கொள்ளுப்பிட்டி

கொள்ளுப்பிட்டி ("Kollpity") இலங்கையில் உள்ள கொழும்பின் நகர்ப்பகுதிகளில் ஒன்றாகும். கடைசி கண்டி அரசரைக் கவிழ்க்க முயன்று தோல்வியடைந்த ஒரு தலைவரை முன்னிட்டு இப்பகுதிக்கு இப்பெயர் அமைந்தது. பிரித்தானிய, டச்சுக் குடியேற்ற நாட்களில் இங்கு தென்னங்கள்ளில் இருந்து சாராயம் தயாரிக்கப்பட்டது.

தற்காலத்தில் இங்கு பல வணிகச் சரகங்களும் உயர்தர பாணி அங்காடி வளாகங்களும் அமைந்துள்ளன. சில வெளிநாட்டுத் தூதரகங்களும் இங்கு உள்ளன. இங்குள்ள "மகா நுகெ பூங்கா" எனப்படும் தனியார் சாலை மிகவும் புகழ் பெற்றது.


</doc>
<doc id="153119" url="https://ta.wikipedia.org/wiki?curid=153119" title="அரிகர நதி">
அரிகர நதி

அரிகர ஆறு என்பது சிற்றாற்றின் ஐந்து முதல் நிலை துணையாறுகளுள் ஒன்று. இது செங்கோட்டை, பூலாங்குடியிருப்பு புளியரை மேற்கு தொடர்ச்சி மலையில் உருவாகி தென்காசியில் சிற்றாறுடன் இணைகிறது. இது ஏழு அணைகளைக் கொண்டு 445.10 ஹெக்டேர் நிலங்களுக்கு நேரடி பாசன வசதி அளிக்கிறது. இந்த ஆற்றின் இணையாறுகளான குண்டாறு, மொட்டையாறு மூலம் மறைமுகமாக முறையே 465.39 மற்றும் 141.64 ஹெக்டேர் நிலங்கள் பாசன வசதி பெறுகின்றன.



</doc>
<doc id="153120" url="https://ta.wikipedia.org/wiki?curid=153120" title="ஒலியொத்தவேகம்">
ஒலியொத்தவேகம்

வானூர்தியியலில், ஒலியொத்தவேகம் ("Transonic speed") என்பது ஒரு வானூர்தியினை ஒட்டிய பாய்ம ஓட்டம் ஒலியின் விரைவை விட சில இடங்களில் சற்று குறைவாகவும் சில இடங்களில் சற்றதிகமாகவும் இருக்கும் நிலையைக் குறிப்பதாகும், அதாவது மாக் 0.8 - 1.4 (600-900mph). இது வானூர்தியின் வேகத்தை மட்டும் பொருத்ததல்ல, வானூர்தியின் அண்மைச்சூழலில் காற்றின் வெப்பநிலை மற்றும் அடர்த்தியையும் பொருத்ததாகும். பொதுவாக ஒலியொத்தவேகம் என்பது, மாறுநிலை மாக் எண்ணிற்கும் (- பாய்வின் விரைவு ஒரு சில குறிப்பிட்ட இடங்களில் மட்டும் மீயொலிவேகப் பாய்வாகவிருக்கும், மற்ற இடங்களில் குறையொலிவேகப் பாய்வாக இருக்கும்) வானூர்தியை ஒட்டிய மொத்த பாய்வும் மீயொலிவேகப் பாய்வாக மாறும் மாக் எண்ணிற்கும் இடையிலுள்ள பாய்வாகவும் குறிக்கப்படுகிறது.

நவீன, தாரைப் பொறி பொருத்திய வானூர்திகள் அனைத்தும் ஒலியொத்தவேகத்தில் செல்லுமாறு கட்டமைக்கப்படுகின்றன. ஒலியொத்தவேகத்தில் வானூர்தியின் வேகம் அதிகரிக்கும்போது, வானூர்தியின் இழுவை அதிக அளவு அதிகரிக்கிறது, ஆகையால் அவ்வேகங்களைத் தாண்டி செல்வதானால் இழுவையை ஈடுசெய்ய அதிக அளவு எரிபொருளை எரிக்க வேண்டி இருக்கும். அதிவேக வானூர்திகள் அனைத்திலும் அலை இழுவையைக் குறைப்பதற்கான முயற்சிகளைக் காணலாம்: முக்கியமாக வளைந்த இறக்கைகளின் பயன்பாடு, அதைத்தவிர்த்து முக்கியமான பயன்பாடு: விட்கோம்பு பரப்பு விதியின் விளைவாக குளவி-இடுப்பு வானுடல் கட்டமைப்புப் பயன்படுத்தப்படுகிறது.

ஒலியொத்த வேகங்களில் தீவிரமான நிலையின்மை ஏற்படக்கூடும். ஒலியின் வேகத்தில் அதிர்வலைகள் காற்றில் பயணிக்கும். காற்றில் ஒரு பொருள், இங்கு வானூர்தி, ஒலியின் வேகத்தில் செல்லும்போது அதிர்வலைகள் அனைத்தும் ஒன்றுகூடி வானூர்திமுன் ஒரு பெரிய அதிர்வலையாக உருவெடுக்கும். ஒரு வானூர்தி ஒலியொத்தவேகத்தைத் தாண்டி செல்லும்போது இத்தகைய பெரிய அதிர்வலைகளையும், வானூர்தியின் அண்மைச் சூழலில் காற்றின் விரைவு சில இடங்களில் மீயொலிவேகத்திலும் சில இடங்களில் குறையொலிவேகத்திலும் இருப்பதனால் உருவாகும் நிலையின்மையையும் திறம்பட சமாளிக்க வேண்டும்.

வானூர்திகள் மற்றும் உலங்கு வானூர்திகளின் சுற்றகத் தகட்டு நுனிகளிலும் ஒலியொத்தவேகப் பாய்வுகள் ஏற்படலாம். அவ்வாறு ஏற்பட்டால், அத்தகட்டுகளின் வெவ்வேறு பாகங்களில் அதிகளவிலான சுமை ஏற்பட்டு அப்பாகங்களின் முறிவுக்கும் அதன் விளைவாக பயங்கர விபத்துக்களுக்கும் காரணமாகலாம். இத்தகைய விளைவு சுற்றகத் தகட்டுகளின் அளவையும் உலங்கு வானூர்திகளின் முன்செல் வேகத்தையும் கட்டுப்படுத்துகிறது.



</doc>
<doc id="153125" url="https://ta.wikipedia.org/wiki?curid=153125" title="மாத்திரை (மருத்துவம்)">
மாத்திரை (மருத்துவம்)

மாத்திரை அல்லது குளிகை என்பது இயற்கைப் பொருட்களில் இருந்தோ அல்லது மருந்துக் குணங்கள் உள்ள செயற்கை ஆக்கக் கூறுகளில் இருந்தோ வேதியியல் முறையில் தயாரிக்கப்படும் மருந்துப் பொருட்களாகும். இவை உள்ளெடுக்கப்படும் தன்மையை இலகுவாக்குவதற்காகவும், சேமித்தல், கொண்டுசெல்லல் என்பவற்றை இலகுவாக்குவதற்காகவும் வேறுபட்ட வடிவங்களிலும், பூச்சிடப்பட்டதாகவும் தயாரிக்கப்படுகின்றன.


</doc>
<doc id="153127" url="https://ta.wikipedia.org/wiki?curid=153127" title="பதார்த்த அளவு">
பதார்த்த அளவு

பதார்த்த அளவு ("Amount of substance") என்பது அடிப்படைத் துகள்களான அணுக்கள், மூலக்கூறுகள், இலத்திரன்கள் மற்றும் ஏனைய துணிக்கைகளை அளவிடப் பயன்படுத்தப்படும் ஒரு நியமமாகும்.இது சிலவேளைகளில் இரசாயன அளவு எனவும் குறிக்கப்படும். அலகுகளுக்கான சர்வதேச முறையானது பதார்த்த அளவு, அதிலுள்ள துணிக்கைகளின் அளவுக்கு நேர்விகித சமனாகும் என வரையறுத்துள்ளது. பதார்த்த அளவின் சர்வதேச அலகு மோல் ஆகும். இதன் குறியீடு mol ஆகும். , காபன்-12 சமதானியில் உள்ள அணுக்களின் எண்ணிக்கைக்குச் சமனான அடிப்படைத் துகள்களைக் கொண்ட பதார்த்தத்தின் அளவு 1 மோல் ஆகும். இந்தப் பெறுமானம் அவகாதரோவின் எண் எனப்படுவதோடு அதன் பெறுமானம் ஆகும். இது எண்ணளவில் அவகாதரோ மாறிலிக்குச் சமனாகும். அவகாதரோ மாறிலியின் அலகு 1/mol உம், ஒரு பதார்த்தத்தின் மூலர் திணிவை அதன் திணிவுடன் தொடர்புபடுத்துவதுமாகும்.

பதார்த்த அளவானது இலட்சிய வாயு விதி போன்ற வெப்பவியக்கவியல் தொடர்புகளிலும், தாக்கமடையும் மூலக்கூறுகளுக்கிடையிலான பீசமான விகிதத்தைத் துணிவதிலும் பயன்படுத்தப் படுகிறது.

பதார்த்த அளவுக்கான ஒரேயொரு மற்றைய அலகு இறாத்தல்-மோல் ஆகும். இதன் குறியீடு lb-mol. இக் குறியீடு ஐக்கிய அமெரிக்காவில் இரசாயன இயந்திரவியல் துறையில் பயன்படுத்தப் படுகிறது. ஒரு இறாத்தல்-மோல் என்பது சரியாக ஆகும்.

பதார்த்த அளவைக் குறிப்பிடும்போது, அதனுடன் தொடர்புடைய துணிக்கை எதுவெனக் குறிப்பிடல் முக்கியமானதாகும். அவ்வாறு இல்லாவிடில், குழப்பங்கள் ஏற்படலாம். ஒரு மோல் குளோரின் என்பது குளோரின் அணுக்களையோ அல்லது குளோரின் மூலக்கூறுகளையோ குறிப்பிடலாம். இதை தவிர்க்க இலகுவான வழி, பதார்த்தம் எனும் சொல்லை துணிக்கையின் பெயரால் பிரதியிடலாம். அல்லது, அதன் அனுபவச் சூத்திரத்தைக் குறிப்பிடலாம். உதாரணமாக:
இதனை "அளவு" என்ற சொல்லின் விஞ்ஞான வரையறையாகக் கொள்ளலாம். இச்சொல்லின் பயன்பாடு கீழுள்ள சில வழிக்கணியங்களிலும் பயன்படுத்தப்பட்டுள்ளது.

பதார்த்த அளவானது வழிக்கணியமாக வருமிடத்து அது பெரும்பாலும் சூத்திரத்தின் பகுதியிலேயே இடம்பெறும். இவ்வாறான கணியங்கள் மூலர் கணியங்கள் எனப்படும். உதாரணமாக, ஓரலகு பதார்த்த அளவானது அடைக்கும் கனவளவு மூலர் கனவளவு எனப்படும். ஓரலகு பதார்த்த அளவின் திணிவு மூலர் திணிவு எனப்படும். மூலர் கணியங்கள் சிலவேளைகளில் "m" எனும் இலத்தின் எழுத்தில் கீழொட்டாகக் குறிக்கப்படும். 
உ-ம்: "C", மாறா அமுக்கத்தில் மூலர் வெப்பக் கொள்ளளவு:மாறா அமுக்கம் எனும் நிபந்தனை இரசாயனவியலில் பொதுவான நிபந்தனையாதலால் கீழொட்டைப் புறக்கணிக்கலாம்.

பதார்த்த அளவு தொகுதியில் இடம்பெறும் முக்கிய வழிக்கணியம் செறிவு ஆகும். ஆயினும் சிகிச்சை இரசாயனவியலில் இச் சொல் வேறுவிதமாகப் பயன்படுத்தப் படுகிறது. (திணிவுச் செறிவுடன் குழப்பம் ஏற்படாதிருக்க). பொதுவாகப் பயன்படுத்தப்படின் "மூலர் செறிவு" எனும் பதம் தவறானது.

இரசவாதிகளும் ,உலோகவியலாளர்களும், பதார்த்த அளவைக் குறிப்பிடச் சில குறியீடுகளைப் பாவித்திருக்கலாம். எனினும் அதற்கான எந்த ஆதாரங்களும் இல்லை. 1758ல், மிக்கெயில் லொமொனொசொவ் என்பவர் பதார்த்தத்தை அளப்பதற்கு திணிவு ஒன்றுதான் உள்ளதா? எனக் கேள்வியெழுப்பினார், ஆனால் அவர் அதனை தனது புவியீர்ப்பு பற்றிய கொள்கைகளுக்குப் பயன்படுத்தவே யோசித்தார். பதார்த்த அளவு பற்றிய கருத்து நவீன இரசாயனவியலின் ஆரம்பத்தோடு துவங்கியது.




</doc>
<doc id="153134" url="https://ta.wikipedia.org/wiki?curid=153134" title="அருணகிரிநாதர் நூல்கள்">
அருணகிரிநாதர் நூல்கள்

அருணகிரிநாதர் 15ஆம் நூற்றாண்டில் வாழ்ந்த தமிழ்ப்புலவர். முருகப்பெருமான் மீது பற்றுக் கொண்டவர். 
இவரால் எழுதப்பட்ட நூல்கள்:

என்பன.


</doc>
<doc id="153144" url="https://ta.wikipedia.org/wiki?curid=153144" title="யூக்ளீட் வடிவியல்">
யூக்ளீட் வடிவியல்

யூக்ளீட் வடிவியல் அல்லது யூக்ளிடிய வடிவவியல் ("Euclidean geometry") என்பது அலெக்சாந்திரியாவில் வசித்த யூக்ளீட் என்பவரால் உருவாக்கப்பட்ட வடிவியலாகும். இவ் வடிவியலைப் பற்றி அவரது நூலான தி எலிமென்ட்சில் ("The elements") யூக்ளீட் குறிப்பிட்டுள்ளார். யூக்ளீட்டின் முறையின்படி ஒருசில வெளிப்படை உண்மைகளைக் கொண்டு பல்வேறு சிக்கலான தேற்றங்களை உய்த்துணர முடியும்.


</doc>
<doc id="153146" url="https://ta.wikipedia.org/wiki?curid=153146" title="மறுகா (இதழ்)">
மறுகா (இதழ்)

மறுகா இலங்கை,மட்டக்களப்பிலிருந்து வெளிவரும் பருவ இதழாகும். கலை இலக்கிய சஞ்சிகையான மறுகா திரு.த. மலர்ச்செல்வனை ஆசிரியராகக் கொண்டு வெளிவருகிறது.


மறுகா, ஆரையம்பதி 03, மட்டக்களப்பு


கலை இலக்கிய செய்திகள், கவிதைகள், சிறுகதைகள், கட்டுரைகள் ஆகியன இவ்விதழில் இடம்பெற்றிருந்தன.


</doc>
<doc id="153147" url="https://ta.wikipedia.org/wiki?curid=153147" title="மகுடம் (இதழ்)">
மகுடம் (இதழ்)

மகுடம் இலங்கை,மட்டக்களப்பிலிருந்து வெளிவரும் கலை, இலக்கிய, சமூகப் பண்பாட்டுக் காலாண்டிதழாகும். மானுடம் சிறக்க உழைப்பது மகுடம், தானதுவாகி தழைப்பதும் மகுடம் என்ற மகுட வாசகத்துடன் மகுடம் இதல் 2012 சனவரியில் இருந்து வெளிவருகின்றது.


ஆசிரியர், "மகுடம்", இலக்கம் 90, பார் வீதி, மட்டக்களப்பு, இலங்கை.

மின்னஞ்சல்: w.michaelcollin@gmail.com

கலை இலக்கிய செய்திகள், கவிதைகள், சிறுகதைகள், கட்டுரைகள் ஆகியன இவ்விதழில் இடம்பெற்றிருந்தன.



</doc>
<doc id="153148" url="https://ta.wikipedia.org/wiki?curid=153148" title="யமகம்">
யமகம்

யமகம் என்பது செய்யுள் இயற்றுவோர் கையாளும் ஒரு புலமை விளையாட்டு. 
இதனைச் சொல்விளையாட்டு எனவும் வழங்குவர். 
சித்திரக்கவி வகையில் ஒன்றாகவும் கூறுவர். 
அணி வகையில் மடக்கணி என்பர். 
அருணகிரிநாதர் இயற்றிய கந்தர் அந்தாதி நூலிலுள்ள எல்லாப் பாடல்களும் யமகச் செய்யுளால் ஆனவை.


</doc>
<doc id="153153" url="https://ta.wikipedia.org/wiki?curid=153153" title="தேசிய நெடுஞ்சாலை 227 (இந்தியா)">
தேசிய நெடுஞ்சாலை 227 (இந்தியா)

தேசிய நெடுஞ்சாலை 227 (என்.எச் 227) இந்தியாவின் தமிழ்நாட்டில் முழுவதுமாக அமைந்திருக்கும் ஒரு இந்திய தேசிய நெடுஞ்சாலை. இதன் மொத்த நீளம் 135.4 கி.மீ. (84.1 மைல்). இது தமிழ்நாட்டில் உள்ள நகரங்களான திருச்சி மற்றும் சிதம்பரம் இரண்டையும் இணைக்கும் தேசிய நெடுஞ்சாலை.

திருச்சிராப்பள்ளி - இலால்குடி - கல்லக்குடி - கீழபளூர் - உடையார்பாளையம் - ஜெயங்கொண்டம் - கங்கைகொண்ட சோழபுரம் - காட்டுமன்னார்கோயில் - இலால்பேட்டை - குமரச்சி - சிதம்பரம்.



</doc>
<doc id="153156" url="https://ta.wikipedia.org/wiki?curid=153156" title="புலமை விளையாட்டு">
புலமை விளையாட்டு

புலமை விளையாட்டு என்பது செய்யுள் இயற்றுவோர் தம் சொல்லாண்மையைக் காட்டக் கையாளும் ஒரு வகை உத்தி.
இதனைச் சொல்விளையாட்டு எனவும் வழங்குவர். 
சித்திரக்கவி போன்றனவும், யமகம், மாலைமாற்று போன்ற சொல்லணி வகைகளும் இதன்பால் அடங்கும். 
திருஞான சம்பந்தர், அருணகிரிநாதர் போன்றோர் சொல்லோடு விளையாடித் தம் புலமையை வெளிப்படுத்தினர்.

அருணகிரிநாதர் இயற்றிய கந்தர் அந்தாதி நூலிலுள்ள ஒரு பாடல்.
<poem>
திதத்தத்தத் தித்தத் திதிதாதை தாததுத் தித்தத்திதா
திதத்தத்தத் தித்த திதித்தித்த தேதுத்து தித்திதத்தா
திதத்தத்தத் தித்தத்தை தாததி தேதுதை தாததத்து
திதத்தத்தத் தித்தித்தி தீதீ திதிதுதி தீதொத்ததே. பாடல் எண் 54 </poem>


</doc>
<doc id="153163" url="https://ta.wikipedia.org/wiki?curid=153163" title="ஒளிப்படக்கருவி">
ஒளிப்படக்கருவி

ஒளிப்படக்கருவி அல்லது நிழற்பட ஒளிவாங்கி,படமி(சுருக்கம் : ஒளிவாங்கி அல்லது 'நி' னா வாங்கி ) (ஆங்கிலம்: Camera) என்பது காட்சிகளைப் படம் பிடிப்பதற்கான ஒரு கருவியாகும். ஒற்றைப் படத்தைப் பிடிக்கக்கூடிய கருவிகளும், அடுத்தடுத்துத் தொடர்ச்சியாகப் பல படங்களை எடுக்கக்கூடிய கருவிகளும், படங்களோடு ஒலிகளையும் பதிக்கும் படம்பிடிகருவிகளும் உள்ளன. ஒற்றைப் படத்தை எடுக்கும் கருவிகள், நிழற்படக் கருவிகள் ("photo cameras") அல்லது நிலைத்த படம்பிடிகருவிகள் ("still cameras") எனப்படுகின்றன. காட்சிகளிலிருந்து வரும் ஒளியைக் குவித்து ஒளியுணர்வுள்ள மேற்பரப்பில் விழச் செய்வதன் மூலமே படம் பிடிக்கப்படுகின்றது. கட்புலனாகக்கூடிய ஒளிக்கதிர்கள் மட்டுமன்றி, கட்புலனாகாத கதிர்களையும் படம்பிடிகருவிகள் பயன்படுத்துவதுண்டு.


</doc>
<doc id="153165" url="https://ta.wikipedia.org/wiki?curid=153165" title="தினமணி">
தினமணி

தினமணி இந்தியாவின் தமிழகத்தில் வெளியாகும் ஒரு முன்னணித் தமிழ் நாளிதழ் ஆகும். இது சென்னை, கோவை, மதுரை, திருச்சி, வேலூர், திருநெல்வேலி, தருமபுரி, புதுதில்லி, விழுப்புரம் உள்ளிட்ட இடங்களில் இருந்து பிரசுரிக்கப்படுகிறது.

தினமணியை வெளியிடும் நிறுவனம் "நியூ இந்தியன் எக்ஸ்பிரஸ்" நிறுவனக் குழுமம் ஆகும். (The New Indian Express Group of Companies). இந்த நிறுவனம் ஆங்கிலத்தில் நியூ இந்தியன் எக்ஸ்பிரஸ் பத்திரிகையையும் கன்னடத்தில் கன்னடப் பிரபா நாளிதழையும் வெளியிடுகிறது. சினிமா எக்ஸ்பிரஸ் (தமிழ்), மலையாளம் வாரிகா (மலையாளம்) ஆகியன இந்நிறுவனத்தால் வெளியிடப்படும் இதழ்கள் ஆகும்.

1934 செப்டம்பர் 11 பாரதியாரின் நினைவு நாளன்று அரையணா விலையில் எட்டு பக்கங்களுடன் "தினமணி" நாளிதழின் முதல் இதழ் வெளிவந்தது.

தினமணிக் கதிர் என்பது தினமணி நாளிதழின் ஞாயிற்றுக்கிழமை இதழுடன் இலவசமாக அளிக்கப்படும் இதழாகும். பல்சுவை இதழாக வெளியாகும் இந்த இதழில் சிறுகதை, கட்டுரை, நகைச்சுவைப் பகுதி, துணுக்குகள் போன்றவை இடம் பெற்றிருக்கின்றன.

"நிமிர்ந்த நன்னடையுடன், நேர்கொண்ட பார்வையுடன், நிலத்தில் யார்க்கும் அஞ்சாத நெறிகள்" என்கிற குறிக்கோளுடன் தற்போது இணையதளத்தின் மூலமாகவும் வெளிவருகிறது.



</doc>
<doc id="153168" url="https://ta.wikipedia.org/wiki?curid=153168" title="புளியங்கொட்டைப் பசை">
புளியங்கொட்டைப் பசை

புளியங்கொட்டைப் பசை என்பது புளியங்கொட்டையைப் பயன்படுத்தி உற்பத்தி செய்யப்படும் ஒட்டும் பொருளாகும். இதிலிருந்து கிடைக்கும் பசையானது ஒட்டும் திறனை கொண்டிருக்கிறது. தமிழகத்தில் குடிசைத் தொழிலாக இப்பசைத் தயாரித்தல் நடைபெறுகிறது. இப்பசை மரம் மற்றும் காகித வேலைகளில் பயன்படுகிறது.


</doc>
<doc id="153170" url="https://ta.wikipedia.org/wiki?curid=153170" title="துகளட்டை">
துகளட்டை

துகளட்டை என்பது தென்னை நார்க்கழிவிலிருந்து தயாரிக்கப்படும் ஒரு அட்டையாகும்.இந்த நார்க்கழிவு அட்டைக்கு நீர் உறிஞ்சும் மற்றும் விரிவடையும் திறன் அதிகமாக இருக்கும்.எனவே மேசையின் மேற்பகுதி மற்றும் கட்டிடங்களின் உட்புற வேலைப்பாடுகளுக்கு துகளட்டை மிகவும் பயன்படுகிறது.
நார்த்தொழிற்சாலைகளிலிருந்து கிடைக்கும் தென்னை நார்க்கழிவு சுற்றுச்சூழல் மாசுபடுதலுக்கும், உடல் ஆரோக்கியத்திற்கும் ஊறுவிளைவிக்கும். இதில் லிக்னோ செல்லுலோஸ் என்ற பொருள் அதிகம் உள்ளதால் இதிலிருந்து துகளட்டைத் தயாரிக்கப்படுகிறது. துகளட்டை தயாரிக்க பீனால் பார்மால்டிஹைடு (16%) அல்லர் யூரியா பார்மால்டிஹைடு (20%) பசையாகப் பயன்படுகிறது. நார்க் கழிவும் பசையும் நன்கு கலந்து விரும்பிய தடிமன் அளவிற்கு 120 செல்சியஸ் 15 முதல் 20 நிமிடத்திற்கு வெப்பத்தில் அழுத்தப்படுகிறது. உருவாக்கப்பட்ட அட்டையின் முனை மற்றும் வேண்டாத பகுதிகள் வெட்டிவிடப்பட்டு சீர் செய்யப்படுகிறது. இந்த அட்டையை மேசையின் மேல் பகுதி மற்றும் கட்டிடங்களின் உட்புற வேலைப்பாடு ஆகியவற்றிற்குப் பயன்படுத்தலாம்.


</doc>
<doc id="153180" url="https://ta.wikipedia.org/wiki?curid=153180" title="பீ தணக்கன் (தாவரம்)">
பீ தணக்கன் (தாவரம்)

பீ தணக்கன் அல்லது பீ நாறி அல்லது பீய்யமரம் (Ailanthus excelsa): என்பது காடுகளில் அதிகம் காணப்படும் ஒரு வகை மென்மரமாகும். இதன் தாவரவியல் பெயர் அய்லாந்தஸ் எக்செல்சா என்றும் ஹெலாகாதர் என்று பொதுப்பெயரும் இந்தியில் (Gugaldhu) என்றும் மலையாளத்தில் (Mattipal) எனறும் தெலுங்கில் (peepeddamanu) என்றும் மராத்தியில் (Gulguldhupa) என்றும் அழைக்கப்படுகிறது. ஆஸ்திரேலியாவைத் தயாகமாகக் கொண்ட இம்மரம், தற்போது எல்லாப்பகுதிகளிலும் நன்கு வளர்கிறது. இது மென்மையான மர வகையைச் சார்ந்தது. மென்மை கொண்டதால் இதனை அறுப்பது, சீர் செய்வது மிகவும் எளிது. பக்கக்கிளைகள் குறைவாகவும் உயரமாகவும் வளரக்கூடியது. இதன் வயது 20 முதல் 75 ஆண்டுகள். மழை குறைவான பகுதிகளிலும் வளமற்ற மண்ணிலும் வளரக்கூடியது. இம்மரத்திற்கு அதிகமாகப் பராமரிப்புத் தேவையில்லை. தமிழ்நாட்டில் தர்மபுரி, கிருஷ்ணகிரி, சேலம், கோவை வேலூர், திருவண்ணாமலை மாவட்டங்களில் இம்மரங்கள் அதிக அளவில் எண்ணிக்கையில் வளர்க்கப்படுகின்றன.

இம் மரத்தில் அதிகமாகத் தீக்குச்சி தயாரிக்கப்படுகிறது. இதன் பக்கக்கிளை வீட்டு அடுப்பு உபயோகத்திற்குப் பயன்படுகிறது. மரத்தின் தழைகள், இலைகள் மண்புழுவிற்கு உணவாகப் பயன்படுகின்றன.

இம் மரம் பென்சில், எழுதுப் பலகை, நசடு பலகை தயாரிக்கப் பயன்படுகிறது. வெளிநாட்டிற்கு ஏற்றுமதி செய்யும் மரப்பெட்டி, தக்காளி பெட்டி, தேநீர் மற்றும் ஒட்டுப்பலகை (பிளைவுட்) செய்யவும் பயன்படுகின்றது. மேலும் பழ வகைகள் அடி படாமல் எடுத்துச் செல்லும் பெட்டிகள் தயாரிக்கப் பயன்படுகிறது. கட்டிட வேலைகளுக்குகளான முட்டுப் பலகைகளாகவும் பயன்படுகிறது. இதன் வேர்கள் வருடம் முழுவதும் பசுமையாக இருப்பதால் மண் அரிப்பை தடுக்கின்றன.


</doc>
<doc id="153181" url="https://ta.wikipedia.org/wiki?curid=153181" title="மடக்கு">
மடக்கு

மடக்கு என்பது செய்யுளில் தொடை அமைக்கும் பாங்குகளில் ஒன்று,
இது அணி வகையில் மடக்கணி எனவும் யாப்பு வகையில் யமகம் எனவும் பெயர் பெறும். 
திரிபு என யாப்பு வகையாலும், திரிபணி என அணி வகையாலும் பெயர் பெற்ற மற்றொரு வகையும் உண்டு. 
இந்த வகைப் பாடல்களைப் பாடிப் புலமை விளையாட்டு விளையாடிச் சில புலவர்கள் தம் சொல்வளத்தைப் புலப்படுத்துவர்.

15ஆம் நூற்றாண்டில் வாழ்ந்த அருணகிரிநாதர் மடக்கணி என்னும் சொல்லணி வகைப் பாடலால் கந்தர் அந்தாதி என்னும் நூலில் தன் புலமையை வெளிப்படுத்தியிருப்பதை இங்குக் காணலாம். 
பழனிமலை முருகனைப் போற்றும் பாடல்கள் சில.


</doc>
<doc id="153182" url="https://ta.wikipedia.org/wiki?curid=153182" title="மடக்கு, இடைமடக்கு">
மடக்கு, இடைமடக்கு

இடைமடக்கு என்பது செய்யுளில் தொடை அமைக்கும் பாங்குகளில் ஒன்று, 
மடக்கு என்பதன் வேறு வகை.
இது அணி வகையில் மடக்கணி எனப் பெயர் பெறும்.
யாப்பு வகையில் யமகம் என்னும் பாடல் நெறியோடு ஒப்புமை உடையது.
திரிபு என யாப்பு வகையாலும், திரிபணி என அணி வகையாலும் பெயர் பெற்ற மற்றொரு வகையும் உண்டு. 

இந்த வகைப் பாடல்களைப் பாடிப் புலமை விளையாட்டு விளையாடிச் சில புலவர்கள் தம் சொல்வளத்தைப் புலப்படுத்துவர். இது 15ஆம் நூற்றாண்டில் வாழ்ந்த அருணகிரிநாதர் பாணி. 

இளங்கோவடிகள் சிலப்பதிகாரத்தில் இடைமடக்குப் பாடல்களைப் பாடியுள்ளார். கானல்வரி என்பது நெய்தல் திணைக்கு உரிய இரங்கல் பாட்டு. கோவலன் யாழ் மீட்டிக்கொண்டு இதனைப் பாடுகிறான். பின்னர் மாதவியும் பாடுகிறாள்.

மேலும் அடியில் ஒருபகுதி மட்டும் திரிந்து வரும் இடைமடக்குக் பாடல்களும் உண்டு.


</doc>
<doc id="153183" url="https://ta.wikipedia.org/wiki?curid=153183" title="ஷார்டு">
ஷார்டு

தி ஷார்டு (The Shard, முன்னதாக "ஷார்டு இலண்டன் பிரிட்ஜ்", "இலண்டன் பாலம் கோபுரம்" அல்லது "கண்ணாடிச் சில்லு") ஐக்கிய இராச்சியத்தின் இலண்டனில் உள்ள ஓர் வானளாவி ஆகும். தரைமட்டத்திற்கு மேலே உயரமுடைய இது சூலை 2012இல் கட்டி முடிக்கப்பட்டது. இதுவே ஐரோப்பாவிலுள்ள மிக உயரமான கட்டிடங்களில் முதல்நிலையில் உள்ளதாகும். ஐக்கிய இராச்சியத்தில் மிக உயரமான கட்டுமானமாக இரண்டாம்நிலையில் உள்ளது; முதலாவதாக உயரமுடைய எம்லி மூர் ஒலிபரப்புக் கோபுரம் விளங்குகிறது. 

1975ஆம் ஆண்டில் சௌத்வாக்கில் கட்டப்பட்டிருந்த 24 தளக் கட்டிடம்,சௌத்வாக் கோபுரத்தை இடித்து அங்கு இது கட்டப்பட்டுள்ளது. இதனை கட்டிடக் கலைஞர் ரென்சோ பியானோ திட்டமிட்டு வடிவமைத்துள்ளார். இந்தக் கட்டிடத்தில் 72 தளங்கள் வசிக்கத்தக்கன; உயரத்திலுள்ள 72வது தளத்தில் பார்வையாளர் அரங்கமும் திறந்தவெளி அவதானிப்பு மேல்தட்டும் உள்ளன. கீழிருந்து மேல்வரை ஓர் ஒழுங்கற்ற பிரமிடு வடிவத்தில் முழுமையும் கண்ணாடியால் போர்த்தப்பட்டு கட்டமைக்கப்பட்டுள்ளது. இதனாலேயே இக்கட்டிடம் "சில்லு" எனப்பொருள்பட "ஷார்டு" எனப் பெயரிடப்பட்டது. இந்தக் கட்டிடம் சூலை 5, 2012 அன்று திறக்கப்பட்டது. பொதுமக்களுக்கு பெப்ரவரி, 2013இல் திறந்துவிடத் திட்டமிடப்பட்டுள்ளது.



</doc>
<doc id="153185" url="https://ta.wikipedia.org/wiki?curid=153185" title="ஐவேந்தர் கதை">
ஐவேந்தர் கதை

ஐவேந்தன் கதை அல்லது மாவலி கதை என்பது தென்னிந்திய மன்னன்களான பாண்டியன், சோழன், சேரன், ஆந்திரன் மற்றும் கன்னடன் ஆகியோர் ஒரே குலத்தில் வந்தவர்கள் என்று கூறும் ஒரு தொன்மக்கதை ஆகும். இது தற்போதும் தென் மேற்கு தமிழகம் மற்றும் கேரளத்திலும் கூறப்பட்டு வருகிறது.

இக்கதைப்படி பாண்டிய மரபைச் சேர்ந்த மாவலி என்ற அரசன் தென்னாடு முழுவதையும் ஆண்டான். அப்போது தென்னாடு முழுதும் தமிழே பேசினர். அந்த மாவலிக்கு ஐந்து புதல்வன்கள் இருந்தார்கள். அவர்கள் பாண்டியன், சோழன், சேரன், ஆந்திரன், கன்னடன் என்பவர். அந்த ஐவரும் வாமனன் என்ற வெளிநாட்டு சதிகாரனால் தூண்டப்பட்டு தந்தையுடன் முரண்பட்டார்கள். ஐவருக்கும் போர் நடக்கலாம் என்றறிந்த மாவலி ஐவருக்கும் நாட்டை சமமாக பங்கிட்டான். நாளடைவில் பாண்டியனும் சோழனும் சேரனும் ஒன்றுபட்டதால் அது செந்தமிழ் நாடென்றும் மற்ற நாடுகள் கொடுந்தமிழ் நாடுகள் என்றும் பெயர்பெற்றன.



</doc>
<doc id="153189" url="https://ta.wikipedia.org/wiki?curid=153189" title="கந்தர் அந்தாதி">
கந்தர் அந்தாதி

கந்தர் அந்தாதி (கந்தரந்தாதி) என்னும் நூல் அருணகிரிநாதர் என்பவரால் எழுதப்பட்டது. அருணகிரிநாதர் 15ஆம் நூற்றாண்டில் வாழ்ந்தவர். 

கந்தரந்தாதி நூலில் காப்புச்செய்யுள் உட்பட 102 பாடல்கள் உள்ளன. அனைத்தும் யமகம் முறையில் அமைந்த அந்தாதிப் பாடல்கள். எளிதில் பொருள் விளங்கிக்கொள்ள முடியாத பாடல்கள்; புலமை விளையாட்டுப் பாடல்கள். எனவே ”கந்தரந்தாதியைப் பாராதே, கழுக்குன்றத்து மலையை நினையாதே” என்னும் பழமொழி ஒன்று தோன்றியது. திருக்கழுக்குன்றத்து மலை ஏறுவதற்குக் கடினமானது. அதுபோல கந்தரந்தாதி புரிந்துகொள்ளக் கடினமானது. 

அந்தாதிப் பகுதியில் உள்ள 100 பாடல்களும் ”சி, சீ, செ, சே, தீ, தெ, தே” என்னும் 8 எழுத்துக்களில் ஒன்றைக் கொண்டு தொடங்குகின்றன. திருஞானசம்பந்தர் தேவாரத்தில் தலப்பெயருடன் கூடிய மோனையந்தாதி உள்ளது. 

இந்த நூலிலுள்ள மோனை எழுத்துக்களும் செந்தில் வாழ் முருகனைக் குறிப்பனவாக இருப்பதால் இந்த நூல் திருச்செந்தூர் முருகப்பெருமான் மீது பாடப்பட்டது என்னும் கருத்து நிலவிவருகிறது.



</doc>
<doc id="153190" url="https://ta.wikipedia.org/wiki?curid=153190" title="கந்தரனுபூதி">
கந்தரனுபூதி

கந்தரனுபூதி அல்லது கந்தர் அனுபூதி என்னும் நூல் அருணகிரிநாதர் என்பவரால் பாடப்பட்டது. 
அருணகிரிநாதர் 15ஆம் நூற்றாண்டில் வாழ்ந்த புலவர். 

அனுபூதி என்னும் சொல்லினை அனு + பூதி என்று பிரிக்கலாம்
"அனு" என்பது அனுபவம். "பூதி" என்பது புத்தி. இது (அறிவு). அறிவின் பூரிப்பு. அனுபவ அறிவின் பூரிப்பே அனுபூதி.

பத்தாம் திருமுறை திருமந்திரம் நூலுக்கு ஒப்பாக இந்த நூல் கொள்ளத்தக்கது எனச் சமயவாணர்கள் கூறுகின்றனர்.

திருமூலர் இடையன் உடலுக்குள் புகுந்து திருமந்திரம் சொன்னாராம். அதுபோல அருணகிரிநாதர் கிளி உடலுக்குள் இருந்துகொண்டு இந்த நூலைச் சொன்னார் எனக் கூறுவர். 

எல்லாப்பாடல்களுமே "நிலைமண்டில ஆசிரியப்பா" வகையில் எழுதிருப்பதனை காண முடிகிறது. எனவே ஒவ்வொரு பாடலும் 4 அளவடிகள் கொண்டு, ஆசிரியச்சீர்கள் கொண்டு இயற்றப்பட்டிருக்கின்றன.

இந்த நூலில் 51 பாடல்கள் உள்ளன. 
பாடல்கள் எதுகைத்தொடை ஓட்டத்தால் சந்தச்சுவை உடையனவாக உள்ளன. 

இவற்றோடு மேலும் சில பாடல்களைச் சேர்த்து 105 பாடல்கள் கொண்ட பதிப்புகளும் உள்ளன. 

இந்த நூல் முருகன் தனக்குக் குருவாய் வரவேணும் என வேண்டிக்கொள்ளும் பாடலோடு முடிகிறது.



</doc>
<doc id="153201" url="https://ta.wikipedia.org/wiki?curid=153201" title="இரகசியப் பரிமாறல் மொழி (வணிகம்)">
இரகசியப் பரிமாறல் மொழி (வணிகம்)

இரகசியப் பரிமாறல் மொழி அல்லது கைமொழி என்பது தமிழ் பேசும் மொத்த வணிகர்கள், இடைத் தரகர்கள் தமக்கிடையே பொருட்களின் பெறுமதியை இரகசியமாக பரிமாறிக் கொள்ளப் பயன்படுத்திக் கொள்ளும் ஒரு முறை ஆகும். இது எண்களுக்கு தமக்குள்ளே பெரிதும் புரிந்து கொள்ளும் சொற்களையும் கை சமிக்கைகளைக் கொண்டது. கைக் குட்டைக்குள் கைகளை வைத்து தமக்கிடையே சமிக்கை செய்து கொள்வர். 

இந்த மொழியை தெரியாதவர்கள் மத்தியில் பேச்சில் மட்டும் பெறுமதியைப் பரிமாறிக் கொள்ளலாம். தெரிந்தவர்களிடம் கைக்குட்டைகளுக்குள் கைச் சமிக்கைகளையும் பயன்படுத்திப் பெறுமதியைப் பரிமாறிக் கொள்வர். 


</doc>
<doc id="153203" url="https://ta.wikipedia.org/wiki?curid=153203" title="கந்தி பாடல்கள்">
கந்தி பாடல்கள்

கந்தி பாடல்கள் கந்தி எனும் கந்தியாரால் பாடப்பெற்றவை.

கந்தியார் என்போர் சமணப் பெண் துறவிகள்.
சீவகசிந்தாமணி என்னும் நூலில் கந்தி பாடல்கள் இடைச்செருகலாக உள்ளன. 
கந்தியாரால் பாடப்பட்டவையாதலால்
இவை கந்தி பாடல்கள் என்று வழங்கப்படுகின்றன.



</doc>
<doc id="153204" url="https://ta.wikipedia.org/wiki?curid=153204" title="யூனியன் இடம்">
யூனியன் இடம்

யூனியன் இடம் ("Union Place", யூனியன் பிளேசு) இலங்கையின் கொழும்பில் உள்ளதோர் நகர்ப்பகுதி ஆகும். இது கொழும்பின் மையப்பகுதியான கோட்டையிலிருந்து தென்கிழக்கில் ஒரு கிலோமீட்டர் தொலைவில் உள்ளது. இவ்விடம் அக்காலத்தில் தொழிற்சங்கங்களின் மையமாகத் திகழ்ந்தது.

யூனியன் பிளேஸ் பலதரப்பட்ட இனத்தவரும் மதத்தவரும் உள்ள நகர்ப்பகுதியாகும்.இங்கு முதன்மையான இனத்தவர்களாக ஆங்கிலேயர்களும் தமிழர்களும் உள்ளனர். மேலும் சிறுபான்மையினராக பரங்கியர்கள், இலங்கைச் சோனகர், மற்றும் பிறர் உள்ளனர். முதன்மையானச் சமயங்களாக பௌத்தம், இந்து சமயம், இசுலாம், கிறித்தவம் உள்ளன; மேலும் பல சமயங்களும் நம்பிக்கைகளும் சிறுபான்மையாக பின்பற்றப்படுகிறது. 


</doc>
<doc id="153205" url="https://ta.wikipedia.org/wiki?curid=153205" title="மாளிகாவத்தை">
மாளிகாவத்தை

மாளிகாவத்தை ("Maligawatta") இலங்கையிலுள்ள கொழும்பின் ஓர் நகர்ப்பகுதி ஆகும். இது கொழும்பின் மையப்பகுதியான கோட்டையிலிருந்து வடகிழக்கே 3 கிமீ தொலைவில் உள்ளது. "அரண்மனைத் தோட்டம்" என்று பொருள்படும் சிங்கள மொழிச்சொல்லிலிருந்து இப்பகுதிக்கு பெயர் அமைந்துள்ளது. 

ஆர். பிரேமதாச பன்னாட்டு துடுப்பாட்ட அரங்கம் இப்பகுதியில் உள்ள கெத்தாராம சாலையில் அமைந்துள்ளது. 


</doc>
<doc id="153206" url="https://ta.wikipedia.org/wiki?curid=153206" title="புதுக்கடை (கொழும்பு)">
புதுக்கடை (கொழும்பு)

புதுக்கடை (ஆங்கிலம்: "Hulftsdorp" அல்லது Hulftsdorf) இலங்கையின் தலைநகர் கொழும்பில் உள்ளதொரு நகர்ப்பகுதி ஆகும். இது "கொழும்பு 12" என்ற அஞ்சல் குறியீடு கொண்டு அறியப்படும் நகர்ப்பகுதியாகும். இப்பகுதி வரலாற்றில் "அல்ட்சுடார்ப்" என அறியப்படுகிறது. தற்காலத்தில் இப்பகுதி கொழும்பின் சட்ட செயலாக்க மையமாக திகழ்கிறது; நாட்டின் உச்ச நீதிமன்றமும் பிற நீதிமன்றங்களும் இங்கு அமைந்துள்ளன.

புதுக்கடையின் ஆரம்பகாலப் பெயர் "அல்ஸ்டோர்ப்". டச்சுக் கிழக்கிந்தியக் கம்பனியின் இந்தியக் கிளையின் பொறுப்பாளராகவும், இக்கம்பனியின் இலங்கைப் படைத்தளபதியுமாக இருந்த ஜெரார்டு பீட்டர்சு அல்ஃப்ட் (1621-1656) என்பவரின் நினைவாக இப்பகுதிக்கு டச்சு குடியேற்றவாதிகளால் அல்ஸ்டோர்ப் எனச் சூட்டப்பட்டது. கொழும்பு நகரைப் போர்த்துக்கேயரிடம் இருந்து கைப்பற்ற நடைபெற்ற தாக்குதலில் இவர் கொல்லப்பட்டார். இவரது தலைமையகம் இப்பகுதியில் உள்ள குன்றிலேயே அமைந்திருந்தது. டச்சுக் காலத்தில் இது "அல்ஃப்ட்'ஸ் டோர்ப்" ("Hulft's Dorp", அல்ஃப்ட்டின் கிராமம்) என வழங்கப்பட்டது..

கொழும்பு ரோயல் கல்லூரி 1835 ஆம் ஆண்டில் புதுக்கடையிலேயே கொழும்பு அக்காடெமி என்ற பெயரில் ஆரம்பிக்கப்பட்டு பின்னர் தற்போதுள்ள கறுவாத் தோட்டம் பகுதிக்கு இடம்பெயர்ந்தது.

இங்கு தற்போதுள்ள பாடசாலைகள்:



</doc>
<doc id="153210" url="https://ta.wikipedia.org/wiki?curid=153210" title="இடைச்செருகல்">
இடைச்செருகல்

பழமையான தமிழ் நூல்களில் பிற்காலத்தவர் தம் கருத்தைத் திணிக்கும் பாடல்களை ஆங்காங்கே சேர்த்துவிடுவதை இடைச்செருகல் என்கிறோம். 





</doc>
<doc id="153214" url="https://ta.wikipedia.org/wiki?curid=153214" title="சாத்தியமான நகர்வற்ற நிலை">
சாத்தியமான நகர்வற்ற நிலை

சதுரங்கத்தில், சாத்தியமான நகர்வற்ற நிலை ("Stalemate") என்பது முற்றுகைக்காளாகாத வேளையில் ஒரு போட்டியாளரால் எந்தவோர் ஏற்றுக்கொள்ளக்கூடிய நகர்வையும் செய்ய முடியாத நிலை ஆகும். சாத்தியமான நகர்வற்ற நிலை ஏற்பட்டால் அப்போட்டி சமநிலையில் முடிவடையும். சதுரங்க விதிமுறைகளுள் சாத்தியமான நகர்வற்ற நிலையும் அடங்குகின்றது.

19ஆம் நூற்றாண்டிலேயே, சாத்தியமான நகர்வற்ற நிலை ஏற்பட்டால் போட்டி சமநிலையாக முடியும் எனும் விதி கொண்டு வரப்பட்டது.

சில சதுரங்க வகைகளில் சாத்தியமான நகர்வற்ற நிலையை ஏற்படுத்தும் நகர்வை மேற்கொள்ள முடியாது. முரண்சதுரங்கத்தில் சாத்தியமான நகர்வற்ற நிலை ஏற்பட்டால், அது சமநிலையாகக் கருதப்பட மாட்டாது.

2007 உலகச் சதுரங்கப் போட்டியில் விசுவநாதன் ஆனந்துக்கும் விளாடிமிர் கிராம்னிக்குக்கும் இடையில் இடம்பெற்ற போட்டியில், கறுப்பானது "f5"இலுள்ள காலாளைக் கைப்பற்றிச் சாத்தியமான நகர்வற்ற நிலையை ஏற்படுத்தியது (வேறு எந்தவொரு நகர்வும் கறுப்பைத் தோல்வியடையச் செய்யும்.).
1978 உலகப் போட்டியில் விக்டர் கோர்ச்னோய்க்கும் அனத்தோலி கார்ப்பொவுக்கும் இடையில் இடம்பெற்ற போட்டியின் 124ஆவது நகர்வில் சாத்தியமான நகர்வற்ற நிலை ஏற்பட்டது. இங்கே, வெள்ளை அமைச்சர் பயனற்றது. அதனால் "a8"ஐத் தனது தாக்குதலின் கீழ் வைத்திருக்கவோ "a4"இல் உள்ள கறுப்புக் காலாளைத் தாக்கவோ முடியாது. வெள்ளை அரசன் கறுப்புக் காலாளை நோக்கிச் சென்றால் கறுப்பு அரசன் "a8"இற்குச் சென்று கோட்டையை அமைத்து விடும். ஆனாலும் இரு போட்டியாளர்களும் ஒப்பந்தம் மூலம் போட்டியைச் சமநிலையாக்க முன்வரவில்லை. சாத்தியமான நகர்வற்ற நிலைக்கு கார்ப்பொவை உட்படுத்தியமை தனக்கு மகிழ்ச்சியைத் தந்ததாக விக்டர் கோர்ச்னோய் குறிப்பிட்டார்.


</doc>
<doc id="153215" url="https://ta.wikipedia.org/wiki?curid=153215" title="கப்பல் கோவை">
கப்பல் கோவை

கப்பல் கோவை நூலைக் கருமாணிக்கன் கப்பல் கோவை எனவும் வழங்குவர்.

கப்பலூர் என்பது ஓர் ஊரின் பெயர். இவ்வூரில் வாழ்ந்த வள்ளல் கருமாணிக்கன். இந்தக் கருமாணிக்கன் மீது பாடப்பட்ட நூல் கப்பல் கோவை. இதன் ஆசிரியர் பெயர் தெரியவில்லை. கப்பல் கோவை நூலில் 398 பாடல்கள் உள்ளன. இந்த நூலின் காலம் 14ஆம் நூற்றாண்டு.

இதில் உள்ள பொருள்கரப்புப் பாடல் தமிழ் எண் குறியீட்டு எழுத்துகளைக் கூறிக் கருத்தை விளங்க வைக்கிறது.

<poem>
ககரம் பிறந்தசொல் வான்கரு மாணிக்கன் கப்பல்வெற்பில்
உகரம் படைத்திருந் தோம்மில்லை யேஉன்னைப் பெற்றபின்பு
வகரம் பிடித்துவந் தாரிலை யேயென்ன மாயம்செய்தாய்
அகர இகரத் தனமாக்கி வைத்த அருமகவே
</poem>



</doc>
<doc id="153218" url="https://ta.wikipedia.org/wiki?curid=153218" title="ஜெரார்டு பீட்டர்சு அல்ஃப்ட்">
ஜெரார்டு பீட்டர்சு அல்ஃப்ட்

ஜெரார்டு பீட்டர்சு அல்ஃப்ட் ("Gerard Pietersz. Hulft", ஆம்ஸ்டர்டாம், 12 திசம்பர் 1621 - கொழும்பு, 10 ஏப்ரல் 1656), என்பவர் டச்சு இராணுவத் தளபதி. இவர் 1655 ஆம் ஆண்டில் இலங்கைக்கு அனுப்பப்பட்டார். அங்கு இடம்பெற்ற போரில் கொல்லப்பட்டார்.

பீட்டர் அல்ஃப்ட் என்னும் மது உற்பத்தியாளருக்கு இளைய மகனாக நெதர்லாந்தில் ஆம்ஸ்டர்டம் நகருக்கருகில் லாஸ்டேஜு என்ற இடத்தில் பிறந்தவர் ஜெரார்டு அல்ஃப்ட். தந்தை உள்ளூர் காவல் அதிகாரியாகப் பணியாற்றியவர். ஜெரார்டு அல்ஃப்ட் சட்டக் கல்வி கற்று 1645 ஆம் ஆண்டில் நகரப் பேரவைக்கு செயலாளராகப் பதவியேற்றார். இப்பதவியில் அவர் 1653 வரை பணியாற்றினார். 1652 இல் இவர் பண முதலீடு செய்த சரக்குக் கப்பல் ஒன்று பிரித்தானியரால் கைப்பற்றப்பட்டது. இந்நிகழ்வின் பின்னர் இடம்பெற்ற போரில் 24 மாலுமிகளுடன் அல்ஃப்ட் பங்குபற்றினார். போருக்குப் பின்னர் இவர் பணியாற்றிய நிறுவனத் தலைவருடன் இடம்பெற்ற சர்ச்சை ஒன்றை அடுத்து தனது பதவியை இழந்தார்.

டச்சுக் கிழக்கிந்தியக் கம்பனியில் அப்போது இவரது சகோதரர் யோன் ஆளுனநாரக இருந்தார். கம்பனியில் இணைந்த அல்ஃப்ட் ஏப்ரல் 1654 ஆம் ஆண்டில் ஜகார்த்தா சென்றார். இவர் தன்னுடன் டச்சு கிழக்கிந்தியாவின் ஆளுனராகவோ அல்லது பணிப்பாளராகவோ நியமனம் பெறுவதற்கான கடிதங்களையும் கொண்டு சென்றார். ஆறு மாதங்கள் பயணத்தின் பின்னர் அக்டோபரில் பத்தாவியா வந்திறங்கிய அல்ஃப்ட் டச்சுக் கிழக்கிந்தியாவின் பேரவையில் இணைந்தார். ஆகத்து 1655 இல் டச்சுக் கிழக்கிந்தியாவில் ஆளுனர் நாயகமாகப் பதவியில் இருந்த யோவான் மத்சாக்கர் ஜெரார்டை 1120 கடற்படையினருடன் 11 கப்பல்களில் இலங்கைக்கு அனுப்பினார். இலங்கையை அப்போது கைப்பற்றி வைத்திருந்த போர்த்துக்கேயரைக் கலைப்பதே அவர்களது நோக்கமாக இருந்தது. 1655 செப்டம்பர் நடுப்பகுதியில் நீர்கொழும்பு வந்தடைந்தனர். இலங்கையில் தங்கியிருந்தபோது இலங்கையின் செல்வாக்குமிக்க அரசனாக இருந்த இரண்டாம் இராஜசிங்கனின் நட்பபைப் பெற்றார் அல்ஃப்ட்.

இலங்கை வந்திறங்கிய அல்ஃப்டும் அவரது படையினரும் மகோனாவில் இருந்து பாணந்துறை வரை சென்று போர்த்துக்கேயர்களுடன் போரிட்டனர். 1655 அக்டோபரில் களுத்துறைக் கோட்டையைக் கைப்பற்றினர். அதன் மூலம் கொழும்பைக் கைப்பற்ற முனைந்தனர். 1655 நவம்பர் 12 இல் இவர்களது தரப்பில் 300 பேர் கொல்லப்பட்டனர், மேலும் 350 பேர் காயமடைந்தனர். ஆறு மாதங்களின் பின்னர் 1656 ஏப்ரல் 10 இல் இடம்பெற்ற சண்டையில் அல்ஃப்ட் வலது தோளில் காயம்பட்டு இறந்தார். ஒரு மாதத்தின் பின்னர் கொழும்பு நகரம் டச்சுக்களிடம் வீழ்ந்தது. இவரது உடல் பூக்களாலும், பழங்களாலும் அலங்கரிக்கப்பட்டு காலிக்குக் கொண்டு செல்லப்பட்டது..

ஜெரார்டு அல்ஃப்டின் நினைவாக, கொழும்பு நகரில் அவரது தலைமையகம் அமைந்த இடத்திற்கு டச்சு குடியேற்றவாதிகளால் "அல்ஃப்ட்'ஸ் டோர்ப்" ("Hulft's Dorp", அல்ஃப்ட்டின் கிராமம்) என்ற பெயர் வழங்கப்பட்டது. இப்போதும் இது அல்ஃப்ட்ஸ்டோர்ப் ("Hulftsdorp") என்ற பெயரிலேயே வழங்கப்படுகிறது.. இங்கு இலங்கை உச்சநீதிமன்றம், மேன்முறையீட்டு நீதிமன்றம் ஆகியன அமைந்துள்ளன.




</doc>
<doc id="153243" url="https://ta.wikipedia.org/wiki?curid=153243" title="கருமாணிக்கன்">
கருமாணிக்கன்

கருமாணிக்கன் என்னும் பெயரில் இருவர் இருந்தனர். இருவரும் அண்ணன் தம்பியர். தொண்டைமான் வழியில் வந்தவர்கள்.
ஒருவன் மாரீங்கூர் கோயிலுக்கு நிலம் வழங்கியவன். 

மற்றொரு கருமாணிக்கன் என்பவன் கப்பல் கோவை என்னும் நூலின் பாட்டுடைத் தலைவன் இவன் துவரங்குறிச்சியை அடுத்துள்ள கப்பல் என்னும் ஊரில் வாழ்ந்த வள்ளல். பாண்டியனுடைய படைத்தலைவன். பாண்டியனுக்கு உட்பட்ட ஆட்சித் தலைவன். 


</doc>
<doc id="153249" url="https://ta.wikipedia.org/wiki?curid=153249" title="தேசிய நெடுஞ்சாலை 45சி (இந்தியா)">
தேசிய நெடுஞ்சாலை 45சி (இந்தியா)

தேசிய நெடுஞ்சாலை 45சி (என். எச் 45சி) இந்தியாவின், தமிழ்நாட்டில் முழுவதுமாக அமைந்திருக்கும் ஒரு இந்திய தேசிய நெடுஞ்சாலை ஆகும். இதன் மொத்த நீளம் 159 கி.மீ. (99 மைல்) ஆகும். இது தமிழ்நாட்டில் இருக்கும் விக்கிரவாண்டி மற்றும் தஞ்சாவூர் இரண்டையும் இணைக்கும் தேசிய நெடுஞ்சாலை. மாநில நெடுஞ்சாலை 8 (SH 8) என்பது தேசிய நெடுஞ்சாலை (45சி)யாக மாற்றியமைக்கப்பட்டது.

கோலியனூர் - பண்ருட்டி - நெய்வேலி - வடலூர் - சேத்தியாத்தோப்பு - மீன்சுருட்டி - அணைக்கரை - திருப்பனந்தாள் -சோழபுரம் - கும்பகோணம் - பாபநாசம், அய்யம்பேட்டை, பள்ளியக்கிரகாரம்



</doc>
<doc id="153276" url="https://ta.wikipedia.org/wiki?curid=153276" title="இலங்கைப் பிரீமியர் இலீகு">
இலங்கைப் பிரீமியர் இலீகு

இலங்கைப் பிரீமியர் இலீகு அல்லது இலங்கைப் பெருங்குழு தொடர் விளையாட்டுப் போட்டிகள் ("Sri Lanka Premier League") என்பது இலங்கைத் துடுப்பாட்ட வாரியத்தால் இலங்கையில் நடத்தப்படப் போகின்ற இருபது20 துடுப்பாட்டப் போட்டி ஆகும். இதனுடைய முதலாவது சுற்றுப் போட்டியானது ஆகத்து 10, 2012 இல் தொடங்குகிறது. இப்போட்டியானது அனைத்து மாகாண இருபது20 சுற்றுப் போட்டிக்குப் பதிலாக நடைபெறுகின்றது.

மே 2011இல் இந்தியப் பிரீமியர் இலீகை மாதிரியாகக் கொண்டு ஒரு துடுப்பாட்டச் சுற்றுப் போட்டியை நடத்துவுள்ளதாக இலங்கைத் துடுப்பாட்ட வாரியம் அறிவித்தது.

சூலை 19, 2011இலிருந்து ஆகத்து 4, 2011 வரை இச்சுற்றுப் போட்டி கொழும்பிலுள்ள ஆர். பிரேமதாச அரங்கத்தில் நடைபெறுவதாக இருந்தது. ஆனாலும் பின்னர், சுற்றுப் போட்டி 2012இற்குப் பிற்போடப்பட்டது.

இலங்கைப் பிரீமியர் இலீகின் முதற்சுற்றுப் போட்டியானது கொழும்பிலும் கண்டியிலும் ஆகத்து 10, 2012இலிருந்து ஆகத்து 31, 2012 வரை உள்நாட்டு, வெளிநாட்டு வீரர்களைக் கொண்டு நடைபெறவுள்ளது.



</doc>
<doc id="153279" url="https://ta.wikipedia.org/wiki?curid=153279" title="அழகே உன்னை ஆராதிக்கிறேன்">
அழகே உன்னை ஆராதிக்கிறேன்

அழகே உன்னை ஆராதிக்கிறேன் என்பது 1979 ஆம் ஆண்டு இயக்குநர் ஸ்ரீதர் இயக்கிய இந்தியத் தமிழ்த் திரைப்படம் ஆகும்.
நடிகை லதா இத்திரைப்படத்தின் முதன்மைப் பாத்திரமாக நடித்திருந்தார். நடிகை சுபாஷிணி மற்றும் நடிகர் பிரகாஷ் ஆகியோர் இப்படத்தின் மூலம் அறிமுகமாயினர். இத்திரைப்படத்திற்கு இளையராஜா இசையமைத்தார். வாணி ஜெயராம் பாடிய பாடல்களான 'நானே நானா' மற்றும் 'என் கல்யாண வைபோகம்' போன்ற பாடல்கள் புகழ்பெற்ற பாடல்களாகின.



</doc>
<doc id="153282" url="https://ta.wikipedia.org/wiki?curid=153282" title="2012 இலங்கைப் பிரீமியர் இலீகு">
2012 இலங்கைப் பிரீமியர் இலீகு

2012 இலங்கைப் பிரீமியர் இலீகு ("2012 Sri Lanka Premier League") என்பது இலங்கைப் பிரீமியர் இலீகின் 2012ஆம் ஆண்டுக்கான துடுப்பாட்டச் சுற்றுப் போட்டி ஆகும். இச்சுற்றுப் போட்டியானது ஆகத்து 10, 2012இலிருந்து ஆகத்து 31, 2012 வரை நடைபெறவுள்ளது. இச்சுற்றுப் போட்டியானது 2011ஆம் ஆண்டில் நடத்தப்படுவதாகத் தீர்மானிக்கப்பட்டு, பின்னர், 2012ஆம் ஆண்டுக்குப் பிற்போடப்பட்டது.

ஊவா நெக்சிட்டின் முக்கிய வீரரான கிறிசு கெயில் காயம் காரணமாக இப்போட்டித் தொடரில் பங்குபற்றவில்லை.

2012 இலங்கைப் பிரீமியர் இலீகின் அனைத்துப் போட்டிகளும் கண்டியிலுள்ள முத்தையா முரளிதரன் பன்னாட்டுத் துடுப்பாட்ட அரங்கம், கொழும்பிலுள்ள ஆர். பிரேமதாச அரங்கம் ஆகியவற்றிலேயே இடம்பெறும்.

ஒவ்வோர் அணிக்காகவும் விளையாடுகின்ற உள்நாட்டு வீரர்களின் பட்டியல் பின்வருமாறு:-

ஒவ்வோர் அணிக்காகவும் விளையாடுகின்ற வெளிநாட்டு வீரர்களின் பட்டியல் பின்வருமாறு:-



</doc>
<doc id="153287" url="https://ta.wikipedia.org/wiki?curid=153287" title="கிருலப்பனை">
கிருலப்பனை

கிருலப்பினை (Kirilapone) இலங்கையின் தலைநகர் கொழும்பில் உள்ளதொரு நகர்ப்பகுதி ஆகும். இது "கொழும்பு 05" என்ற அஞ்சல் குறியீடு கொண்டு அறியப்படும் நகர்ப்பகுதியாகும்.


</doc>
<doc id="153290" url="https://ta.wikipedia.org/wiki?curid=153290" title="ஹெவ்லொக் நகரம்">
ஹெவ்லொக் நகரம்

ஹெவ்லொக் நகரம் ("Havelock Town") இலங்கையின் கொழும்பில் உள்ளதோர் நகர்ப்பகுதி ஆகும். இது கொழும்பின் மையப்பகுதியான கோட்டையிலிருந்து தென்கிழக்கில் ஆறு கிலோமீட்டர் தொலைவில் உள்ளது. இது "கொழும்பு 5" என அஞ்சல் குறியீடு வழங்கப்பட்டுள்ள வலயத்தின் பகுதியாகும். இங்கு வணிக மற்றும் தனிப்பயன்பாட்டிற்குகந்த குடியிருப்புகள் கட்டமைக்கப்படுகின்றன. இலங்கையின் சொத்து மேம்பாட்டு முனைவுகளில் மிகப் பெரும் திட்டமாக இங்கு கட்டமைக்கப்படும் "ஹெவ்லொக் சிட்டி" குடியிருப்புத் திட்டம் விளங்குகிறது.


</doc>
<doc id="153294" url="https://ta.wikipedia.org/wiki?curid=153294" title="பொறளை">
பொறளை

பொறளை ("Borella") இலங்கையின் கொழும்பில் உள்ள நகர்ப்பகுதிகளிலேயே மிகப்பெரிய ஒன்றாகும். இதன் அஞ்சல் குறியீடு "கொழும்பு 08" ஆகும்.

பொறளை பலதரப்பட்ட இனத்தவரும் மதத்தவரும் வாழுமிடமாக உள்ளது. இங்குள்ள முதன்மை இனத்தவராக சிங்களவரும் தமிழரும் உள்ளனர். சிறுபான்மையராக பரங்கியர்கள், இலங்கைச் சோனகர் மற்றும் பிறர் உள்ளனர்.




இங்குள்ள "பொறளை கனத்தை இடுகாடு" அனைத்து சமயத்தினருக்குமான கொழும்பின் முதன்மை இடுகாடாகும். இது 1840 இல் நிறுவப்பட்டது. இரண்டு உலகப் போர்களிலும் வீரமரணம் அடைந்தவர்களுக்கு தனியான இடம் உள்ளது. இங்கு எரியூட்டுவதற்கும் வசதிகள் உள்ளன.


</doc>
<doc id="153297" url="https://ta.wikipedia.org/wiki?curid=153297" title="டி. காமராஜ்">
டி. காமராஜ்

டி. காமராஜ் இந்தியாவின் குறிப்பிடத்தக்க 'பாலியல் மருத்துவர்'களுள் ஒருவர் ஆவார். தமிழகத்தைச் சேர்ந்த இவர், அறிவியல்சார் பத்திரிகைகளில் பாலியல் குறித்த பல ஆராய்ச்சிக் கட்டுரைகளை எழுதியுள்ளார். 

அரசு மருத்துவக் கல்லூரியில் உதவிப் பேராசிரியராகப் பணி புரிந்தவர். 'ஆகாஷ் கருத்தரிப்புத் திறன் மையம் மற்றும் மருத்துவமனை' (Aakash Institute of Fertility & Research) எனும் பெயரில் சென்னையில் மருத்துவமனை ஒன்றை நடத்திவருகிறார். 'இந்திய பாலியல் மருத்துவ நிலையம்' (Indian Institute Of Sexual Medicine) எனும் பெயரில் அமைப்பையும் நடத்தி வருகிறார். இவரின் மனைவி ஜெயராணியும் ஒரு மருத்துவர். இருவரும் தங்களின் மருத்துவமனையில் 'மலட்டுத் தன்மை நீக்கு மருத்துவம்' செய்து வருகிறார்கள். பாலியல் குறித்த நூல்களை தமிழிலும் ஆங்கிலத்திலும் காமராஜ் எழுதியுள்ளார்.

இவருக்கு 2012ஆம் ஆண்டிற்குரிய 'சிறந்த மருத்துவர்' பட்டத்தை தமிழ்நாடு டாக்டர் எம். ஜி. ஆர். மருத்துவப் பல்கலைக்கழகம் வழங்கியுள்ளது.

</doc>
<doc id="153301" url="https://ta.wikipedia.org/wiki?curid=153301" title="ஆரிடம்">
ஆரிடம்

ஆரிடம் என்பது செய்யுள் வகைகளில் ஒன்று. 
இதனை முனிக்கணச் செய்யுள் என்றும் கூறுவர். 
இது முனிவர்கள் பாடும் செய்யுள். 
இந்த முனிவர்களை இருடிகள் எனவும் வழங்குவர். 
இந்த முனிவர்கள் முக்காலமும் உணர்ந்தவர்கள். 
கற்றோர் அறியா அறிவு மிக்கவர்கள். 
மனத்தில் எண்ணியபடி ஆக்கவும், அழிக்கவும் பாட வல்லவர்கள். 
உலகியல் செய்யுள்களுக்கு ஓதிய அளவை முறைகள் ஆரிடத்துக்குப் பொருந்தா.


</doc>
<doc id="153306" url="https://ta.wikipedia.org/wiki?curid=153306" title="பாட்டியல் மரபு">
பாட்டியல் மரபு

பாட்டியல் மரபு என்பது பாட்டியல் இலக்கணம் கூறும் முதல் நூல். 
இது எட்டாம் நூற்றாண்டு முத்தொள்ளாயிரம் நூலுக்குப் பிற்பட்டது. 
எனவே பாட்டியல் மரபு ஒன்பதாம் நூற்றாண்டு நூல். 
இந்த நூலைப் பற்றி உரையாசிரியர்கள் குறிப்பிட்டுள்ளனர்.


</doc>
<doc id="153307" url="https://ta.wikipedia.org/wiki?curid=153307" title="இரத்மலானை">
இரத்மலானை

இரத்மலானை என்பது கொழும்பிலுள்ள புறநகர்ப்பகுதியாகும். இது தெகிவளை-கல்கிசை மாநகர சபையின் நிர்வாக எல்லையிலுள் அமையப்பெற்றுள்ளது. இங்கு இரத்மலானை வானூர்தி நிலையம் அமைந்துள்ளது.


</doc>
<doc id="153308" url="https://ta.wikipedia.org/wiki?curid=153308" title="தெமட்டகொடை">
தெமட்டகொடை

தெமட்டகொடை ("Dematagoda") இலங்கையின் கொழும்பில் உள்ள நகர்ப்பகுதிகளிலேயே மிகப்பெரிய ஒன்றாகும். இதன் அஞ்சல் குறியீடு "கொழும்பு 09" ஆகும். இதனைச் சூழ்ந்து பொறளை, மருதானை மற்றும் கொலொன்னாவா நகர்ப்பகுதிகள் உள்ளன. பேஸ்லைன் வீதி இப்பகுதியின் ஊடே செல்கிறது.





</doc>
<doc id="153309" url="https://ta.wikipedia.org/wiki?curid=153309" title="அளவுமாற்றம் சோதனை">
அளவுமாற்றம் சோதனை

அளவுமாற்றம் சோதனை ("Scalability Testing") என்பது மென்பொருட் சோதனையின் ஒரு முக்கிய கூறு ஆகும். பல சந்தர்ப்பங்களில் ஒரு மென்பொருள் மட்டுப்படுத்தப்பட்ட தரவுகளைக் கொண்டு பரிசோதிக்கும் போது சிறப்பாக இயங்கும். ஆனால் தரவுகளின் அளவு அல்லது பயனாளர்கள் அளவு கூடும் போது பல சிக்கல்களை எதிர்நோக்கும். எ.கா மட்டுப்படுத்தப்பட்ட தரவுகளைக் கொண்டுள்ள போது வினவு மொழி வினவுகள் இலகுவாக கணக்கிட்டு விடைகளைத் தரும். ஆனால் தரவுகள் அளவு அதிகரிக்கும் போது கணக்கிடுவதற்கான நேரம் வெகுவாக அதிகரித்து இடையில் நின்றும் போகலாம். இவ்வாறான சந்தர்ப்பங்களில் மென்பொருள் மீள்வடிவமைப்பு செய்யப்பட வேண்டிய தேவை எழலாம். 

அளவுமாற்றம் சோதனைச் செயற்கூறு அல்லாத சோதனை வகை ஆகும். 


</doc>
<doc id="153310" url="https://ta.wikipedia.org/wiki?curid=153310" title="பாதுகாப்புச் சோதனை">
பாதுகாப்புச் சோதனை

பாதுகாப்புச் சோதனை ("Security testing") என்பது ஒரு தகவல் ஒருங்கியத்தின் பாதுகாப்புக் கட்டமைப்புக்களை உடைக்கப் பார்த்து அவற்றை உறுதிப்படுத்தும் சோதனை முறை ஆகும். தரவுகளைப் பாதுகாப்பதும், மென்பொருளை தொடர்ந்து எதிர்பார்த்த மாதிரி இயங்கச் செய்வதும் இதன் முதன்மை நோக்கங்களுக்குள் அடங்கும். அனுமதிக் கட்டுப்பாடு, அடையாளம் உறுதிசெய்தல், தரவுப்பாதுகாப்பு என்று பல்வேறு கூறுகள் இதில் அடங்கும்.


</doc>
<doc id="153311" url="https://ta.wikipedia.org/wiki?curid=153311" title="மருதானை">
மருதானை

மருதானை ("Maradana") இலங்கையின் கொழும்பில் உள்ள நகர்ப்பகுதிகளிலேயே மிகப்பெரிய ஒன்றாகும். இதன் அஞ்சல் குறியீடு "கொழும்பு 10" ஆகும். இலங்கையின் முதன்மை தொடருந்து முனையமாக நகரிடை மற்றும் நகர்ப்புற தொடர் வண்டிச் சேவைகளை ஒருங்கிணைக்கும் மருதானை இருப்புப்பாதை நிலையம் இங்குள்ளது. இங்கு பல இருப்புப்பாதை பராமரிப்புத் தடங்களும் பட்டறைகளும் உள்ளன. ஒரு தொழில்நுட்பக் கல்லூரி, பல தேசிய பள்ளிகள், வணிக நிறுவனங்கள் இப்பகுதியில் அமைந்துள்ளன. 




</doc>
<doc id="153316" url="https://ta.wikipedia.org/wiki?curid=153316" title="புறக்கோட்டை">
புறக்கோட்டை

புறக்கோட்டை ("Pettah") இலங்கையின் கொழும்பில் உள்ளதோர் நகர்ப்பகுதி ஆகும். இது கொழும்பின் மையப்பகுதியான கோட்டையிலிருந்து கிழக்கில் உள்ளது. இங்குள்ள திறந்தவெளிச் சந்தையும் கடைகளும் புகழ்பெற்றவை. ஜாமி-உல்-அல்ஃபார் மசூதியும் "கான் மணிக் கூண்டு"ம் குறிப்பிடத்தக்க அடையாளங்களாகும்.

இது பலதரப்பட்ட இனத்தவரும் சமயத்தவரும் வசிக்குமிடமாகும். சோனகர்களும் மெமோன்களும் கூடுதலாக உள்ளனர்.இருப்பினும் பெருமளவில் சிங்களவர்களும் தமிழர்களும் இங்கு வசிக்கின்றனர். பரங்கியர்கள்,இலங்கை மலேயர்கள் மற்றும் பிற இனத்தவரும் இங்குள்ளனர். பௌத்தம், இந்து சமயம், இசுலாம்,கிறித்தவம் முதன்மையான சமயங்களாகவும் மற்ற சமயங்களும் நம்பிக்கைகளும் சிறுபான்மையாகவும் கடைபிடிக்கப்படுகின்றன. 


</doc>
<doc id="153323" url="https://ta.wikipedia.org/wiki?curid=153323" title="திருவகுப்பு">
திருவகுப்பு

திருவகுப்பு என்னும் நூல் அருணகிரிநாதரால் பாடப்பட்டது. 
இது சந்தப்பாக்களால் ஆன நூல். 
காலம் 15ஆம் நூற்றாண்டு. 

இந்த நூலில் 25 வகுப்புகள் உள்ளன. 
முருகன் அருளின் சிறப்பு, அடியார் பெருமை முதலானவற்றை வகுத்துக் கூறும் ஒவ்வொரு பாடலும் ஒவ்வொரு வகுப்பு. 

முதல் 18 வகுப்புகள் மட்டுமே அருணகிரிநாதரால் பாடப்பட்டவை, பிற பிற்சேர்க்கை என்பது ஆறுமுகநாவலர் கருத்து.


</doc>
<doc id="153324" url="https://ta.wikipedia.org/wiki?curid=153324" title="ஜவஹர்லால் பட்ட மேற்படிப்பு மருத்துவக்கல்வி மற்றும் ஆராய்ச்சி நிறுவனம்">
ஜவஹர்லால் பட்ட மேற்படிப்பு மருத்துவக்கல்வி மற்றும் ஆராய்ச்சி நிறுவனம்

ஜவஹர்லால் பட்ட மேற்படிப்பு மருத்துவக்கல்வி மற்றும் ஆராய்ச்சி நிறுவனம் (ஆங்கிலம்: Jawaharlal Institute of Postgraduate Medical Education and Research), சுருக்கமாக ஜிப்மர்(JIPMER) என்றழைக்கப்படும் இந்நிறுவனம் புதுச்சேரியில் உள்ளது. இந்தியாவின் தலைசிறந்த மருத்துவக் கல்லூரிகளில் இதுவும் ஒன்று. தன்னாட்சி அதிகாரம் கொண்ட இந்நிறுவனம், இந்திய நடுவணரசின் நிதியுதவியுடன் இயங்குகிறது. இந்நிறுவனம் கல்லூரியுடன் கூடிய மருத்துவமனையையும் கொண்டுள்ளது. பல்வேறு மருத்துவப்படிப்புகளை இந்நிறுவனம் வழங்குவதால், இந்திய மாணவர்கள் மட்டுமின்றி அண்டை நாட்டைச் சேர்ந்தவர்களும் இக்கல்லூரியில் பயில்கின்றனர்.

இந்நிறுவனம் 3000 பணியாளர்களையும் நூற்றுக்கணக்கான ஆசிரியர்களையும் கொண்டுள்ளது. ஒவ்வொரு ஆண்டும் 100 இளநிலை மாணவர்களையும் 75 மாணவர்களையும் சேர்த்துக் கொள்கிறது.


</doc>
<doc id="153325" url="https://ta.wikipedia.org/wiki?curid=153325" title="மயில் விருத்தம்">
மயில் விருத்தம்

மயில் விருத்தம் என்னும் நூல் அருணகிரிநாதரால் பாடப்பட்டது. 
சந்தப்பாக்களால் ஆன நூல். 
காலம் 15ஆம் நூற்றாண்டு. 
இந்த நூலில் விநாயகர் காப்புச் செய்யுளையும் சேர்த்து 11 பாடல்கள் உள்ளன. 
முருகப் பெருமானின் மயில் ஊர்தி இந்த நூலில் சிறப்பித்துப் பாடப்பட்டுள்ளது.


</doc>
<doc id="153326" url="https://ta.wikipedia.org/wiki?curid=153326" title="சேவல் விருத்தம்">
சேவல் விருத்தம்

சேவல் விருத்தம் என்னும் நூல் அருணகிரிநாதரால் பாடப்பட்டது. 
இது சந்தப்பாக்களால் ஆன நூல். 
காலம் 15ஆம் நூற்றாண்டு. 
இந்த நூலில் விநாயகர் காப்புச் செய்யுளையும் சேர்த்து 11 பாடல்கள் உள்ளன. 
முருகப் பெருமானின் சேவல் கொடி இந்த நூலில் சிறப்பித்துப் பாடப்பட்டுள்ளது. 


</doc>
<doc id="153349" url="https://ta.wikipedia.org/wiki?curid=153349" title="கஞ்சா">
கஞ்சா

கஞ்சா () (Cannabis) (; "Cán-na-bis") கேனபேசியே குடும்பத்தைச் சேர்ந்த பூக்கும் தாவரம். இந்த பேரினத்தில் உள்ள சிற்றினங்களின் எண்ணிக்கை இன்னும் அறியப்படாத ஒன்று. ஆனால், மூன்று முதன்மையான சிற்றினங்களை உள்ளடக்கும், அவை, கேனபிசு சட்டைவா (Cannabis sativa), கேனபிசு "இண்டிக்கா" (Cannabis indica), மற்றும் "கனாபிசு ருடேராலிசு" (Cannabis ruderalis). இந்த மூன்றும் "C. சட்டைவா எனும் சிற்றினத்துள் உள்ள துணைஇனங்களாகக் கொள்ளப்படலாம்; அல்லது மூன்றும் C. சட்டைவா எனும் ஒரு சிற்றினத்தின் மூன்று வெவ்வேறு தனித்த சிற்றினமாகவும் கருதப்படலாம்." இந்தப் பேரினம் மத்திய ஆசியாவையும் இந்தியத் துணைக்கண்டத்தையும் தாய் நாடுகளாகக் கொண்டவை.

நார்க்கஞ்சா செடியின் நாருக்காகவும், நார்க்கஞ்சா எண்ணெய், மருத்துவப் பயன்பாடுகள், மற்றும் பொழுதுபோக்கு போதைப் பொருளாகவும் பல காலமாக பயன்படுத்தப்பட்டு வருகிறது. தொழிலக நார்க்கஞ்சா பொருள்கள், அதிக அளவில் நார் உற்பத்தி செய்யும் கஞ்சாச் செடிகளிலிருந்து செய்யப்படுகின்றன. ஐக்கிய நாடுகள் அவையின் போதைப்பொருள் சட்டத்தைக் கடைபிடிக்கும் வகையில், கஞ்சா செடியின் உளத்தூண்டல் கூறான டெட்ராஹைட்ரோகனாபினால் (THC) குறைந்த அளவு கொண்டிருக்கும் வகையில் சில கஞ்சா இரகங்கள்/வகைகள் இனப்பெருக்கப்படுகின்றன. பல செடிகளும் அதிக அளவு டிஎச்சி/THC (கானபினாய்டுகள்) தருமாறு தேர்ந்தெடுத்த இனப்பெருக்கம் (selective breeding) செய்யப்படுகின்றன. இந்த டிஎச்சி ஆனது கஞ்சா செடியின் மலர்களைப் பதப்படுத்தி பெறப்படுகிறது. இன்னும் பல சேர்மங்களான, கசீசு (hashish), கசீசு எண்ணெய் (hash oil) போன்றவையும் இந்தச் செடியிலிருந்து பெறப்படுகின்றது.

2013ஆம் ஆண்டு, உலக அளவில், 60,400 கிலோகிராம் கஞ்சா சட்டப்பூர்வமாக உற்பத்தி செய்யப்பட்டது. 2014இல் கிட்டத்தட்ட 182.5 மில்லியன் கஞ்சா பயனாளர்கள் இருந்தனர் (15-64 வயதுக்குட்பட்ட உலக மக்கள் தொகையில் 3.8%) இந்த விழுக்காட்டில் 1998-க்கும் 2014க்கும் இடையில் பெரியதாக எந்த மாற்றமும் இல்லை.

"கஞ்சா" ஈரிலில்லமுள்ள, ஓராண்டுக்குரிய பூக்கும் தாவரமாகும். இது ரம்பப்பல் வடிவுடனான கைவடிவக் கூட்டிலைகள் கொண்டது. . முதலாவது இலைச்சோடி தனிச் சிற்றிலைகளைக் கொண்டமைய சிற்றிலைகளின் எண்ணிக்கை படிப்படியாக அதிகரித்து பதிமூன்று சிற்றிலைவரை அதிகரித்துச் செல்லும். பொதுவாக 7-9 இலைகள் காணப்படும். இனங்களையும் வாழும் சூழலையும் பொறுத்து இவ்வெண்ணிக்கை மாறுபடும். பூக்கும் நிலையிலுள்ள தாவரமொன்றில் மீண்டும் சிற்றிலைகளின் எண்ணிக்கை படிப்படியாகக் குறைந்து மீண்டும் தனிச்சிற்றிலையில் முடியும். இவற்றின் இலைகள் கொண்டுள்ள தனித்துவமான வலையுரு நரம்பமைப்பு கஞ்சாத் தாவரத்தை புதியவர்களும் இலகுவாக இனங்காண உதவுகின்றது.

இதன் ஒவ்வொரு பிளவுபட்ட இலையும் பொதுனாக இருப்பது போல அதன் ஒவ்வொருபிளவின் எல்லைவரைச் செல்லும் தனித்தனி நடுநரம்பைக் கொண்டிருக்கும். கஞ்சா செடியின் சிறு அளவு மாதிரிகளை நுண்ணோக்கி மூலம் எளிதில் அடையாளம் காணலாம். இதற்கு இலைச் செல்களும் இலையின் வடிவமும் பெரிதும் உதவும். ஆனால், அதற்கு தனித் திறனும் கருவியும் வேண்டும்.

இச்செடி, இமயமலைத் தொடரின் வடமேற்கு பகுதிகளில் தோன்றியிருக்கலாம் என்று கருதப்படுகிறது. இது நார்க்கஞ்சா/hemp என்றும் அழைக்கபடும். ஆனால், நார்க்கஞ்சா எனும் பெயர் பொதுவாக போதைப்பொருளற்ற பிற பயன்பாடுகளில் கஞ்சா செடியைப் பயன்படுத்தும்போது மட்டும் பயன்படுத்தப்படுகிறது. 

கஞ்சா செடி ஒழுங்கற்ற மலர்களைக் கொண்ட தாவரம். இதன் மகரந்தக்கேசரம்/பூவிந்தகம் (staminate) ஆண் செடியிலும், சூலகம் (pistillate) பெண் செடியிலும் தனித்தனியே தோன்றும். இந்த நிலை வழக்கத்திற்கு மாறான ஒன்றெல்லாம் இல்லை. ஆனாலும், தனித்தனிச் செடிகளும் ஆண் பெண் இரு வகையான மலர்களையும் கொண்டிருக்கும். ஓரில்லமுள்ள (monoecious) செடிகள் பொதுவாக இருபாலிகள் ("hermaphrodites") என்று அழைக்கப்படுகின்றன. கச்சிதமான ஓர் இருபாலி (பொதுவாகக் குறைவாகவே காணப்படும்) என்பது ஒரே மலரில் மகரந்தத்தையும் சூலகத்தையும் கொண்டிருக்கும் நிலையைக் குறிக்கும். அதே வேளையில், ஓரில்லமுள்ள செடிகள் ஆண் மலர்களையும் பெண் மலர்களையும் ஒரே செடியில் வெவ்வேறு இடங்களில் கொண்டிருக்கும். ஆண் மலர்கள் பொதுவாக கூட்டுப் பூத்திரள் அமைவையும், பெண் மலர்கள் நுனிவளர் பூந்துணரையும் கொண்டிருக்கும். "மிகவும் முந்திய காலகட்டத்திலேயே சீனர்கள் கஞ்சா செடி இருபால் தாவரம் என்று உணர்ந்துள்ளனர்". மேலும், எர்யா எனும் அகரமுதலி (கிட்டத்தட்ட கி.மு. மூன்றாம் நூற்றாண்டு) "க்சி / xi" என்பதை "ஆண் "கஞ்சா"" என்றும் "ஃபு / fu" என்பதைப் (அல்லது "யு / ju" ) "பெண் "கஞ்சா"" என்றும் வரையறுத்துள்ளது.

"கஞ்சா" செடிகள் கனாபினாய்டுகள் (cannabinoids) எனும் வேதிப் பொருள் குழுமத்தை உற்பத்தி செய்கின்றன. இந்த கனாபினாய்டுகளை உட்கொள்ளப்படும்போது உள, உடல் விளைவுகளை ஏற்படுத்தக் கூடியவை.

கனாபினாய்டுகள், டெர்பெனாய்டுகள், மேலும் பல சேர்மங்களும் முடிநீட்சியிலுள்ள (trichomes) சுரப்பிகளில் இருந்து சுரக்கின்றன. இந்த முடிநீட்சிகள் மலரின் புற இதழ்களிலும் (sepal) பெண் செடியின் பூவடிச் செதில்களிலும் (bract) அதிக அளவில் தோன்றுகின்றன. ஒரு போதையூட்டும் பொருளாக கஞ்சாவானது, பொதுவாக உலரவைக்கப்பட்ட மலர் மொட்டுகளாக ([[கஞ்சா (போதைப்பொருள்)|கஞ்சா), பிசின் (கசீசு/hashish) வருகின்றன. அல்லது பல்வேறு பிழிபொருள்களாவும் (extracts) கசீசு எண்ணெய் என்ற பெயரில் கிடைக்கப்பெறுகின்றன. 20ஆம் நூற்றாண்டின் முற்பகுதியில், உலகின் பல பகுதிகளிலும், "கஞ்சாவைச்" சாகுபடி செய்வதோ, விற்பனைக்காகவும் தனிப்பயனுக்காகவும் வைத்திருப்பதோ சட்டவிரோதமாக்கப்பட்டது.
"கஞ்சா"வும் பல பிற உயிரிகளைப் போலவே 2n=20 என்ற எண்ணிக்கையில் குரோமோசோம்களைக் கொண்ட [[மடியநிலை|இருமடிய நிலை]] உயிரி ஆகும். மேலும், தனித்த்தாவரங்களில் பல்மடியநிலையும் செயற்கையாக உருவாக்கப்படலாம். "கஞ்சா" செடியின் முதல் மரபணுத்தொகை வரிசை 2011இல் கனடிய அறிவியலாளர்களால் வெளியிடப்பட்டது, அது கிட்டத்தட்ட 820 மெகாபைட் (820 MB) எனும் அளவில் இருந்தது.

[[File:Cannabis sativa leaf diagnostic venation 2012 01 23 0829 c.jpg|thumb|கேனபிஸ் சட்டைவா இலையின் அடிப்புறத்திலுள்ள நரம்பமைவு]]
"கஞ்சா" எனும் பேரினம் இதற்கு முன்னர் [[செந்தட்டி]] (உர்ட்டிகாசியே) அல்லது முசுக்கொட்டை (மோராசியே) குடும்பத்தைச் சேர்ந்தது என்று வகைப்படுத்தப்பட்டிருந்தது. பிறகு, யூமுலஸ் பேரினத்திலும் (hops), ஒரு தனிக் குடும்பமாக [[நார்க்கஞ்சா]] குடும்பத்தில் (குறிப்பாக கேனபேசியே) வைக்கப்பட்டிருந்தது. [[பசுங்கனிகம்|பசுங்கணிக டிஎன்ஏ]] தடுபகுதி (restriction site) ஆய்வுகள் மற்றும் [[டி.என்.ஏ வரன்முறையிடல்]] ஆய்வுகளை உள்ளடக்கிய அண்மைய தொகுதிவரலாற்று (phylogenetic) ஆய்வுகளின் முடிவுகள், கேனபேசியே எனுமாறு கூறப்படும் குடும்பம், முந்தைய செல்டிடேசியே குடும்பத்திலிருந்து வந்திருக்கக் கூடும் என்று கூறுகின்றன. அதாவது, இரண்டு குடும்பங்களும் இணைந்து ஒற்றை ஒரு வழி வந்த குடும்பமான பரவலான கேனபேசியே என்பதை உருவாக்கியிருக்ககூடும்.

வெவ்வேறு விதமான "கஞ்சா" வகைகள் இதுவரை எடுத்துரைக்கப்பட்டுள்ளன. மேலும், அவை பல்வேறு [[இனம் (உயிரியல்)|இனங்களாகவும்]], [[துணையினம்|துணையினங்களாகவும்]] வகுக்கப்பட்டுள்ளன. அல்லது சில நேரங்களில் அவை வெவ்வேறு [[தாவரப் பல்வகைமை|வகைகளாகவும்]] கொள்ளப்படுகின்றன:

"கஞ்சா" தாவரங்கள் டெர்பினோ-ஃபீனாலிக் என்ற தனித்தன்மையுடைய கானபினாய்டு சேர்மங்களை உற்பத்தி செய்கின்றன. இந்த கானபினாய்டுகளில் சிலவே கஞ்சாவை உட்கொள்கையில் உண்டாகும் "ஏற்றம்/கிசா (high)" எனும் நிலைக்குக் காரணமாகும். இதுவரை கஞ்சா செடியில் கிட்டத்தட்ட 483 தனித்தனி வேதிக் கூட்டுப்பொருள்கள் கண்டறியப்பட்டுள்ளன. மேலும் குறைந்தபட்சம் 85 வெவ்வேறு கனாபினாய்டுகள் தனியாகப் பிரித்தெடுக்கப்பட்டுள்ளன. அதிக அளவில் உற்பத்தி செய்யப்படும் இரண்டு கானபினாய்டுகள், ஒன்று கானபிடியோல் (சிபிடி / CBD) இன்னொன்று Δ-டெட்ராஹைய்ட்ரோகானபினால் (tetrahydrocannabinol / THC). இதில் டிஎச்சி மட்டுமே உளத்தூண்டு (psychoactive) தன்மையுடையது. 1970களின் தொடக்கத்திலிருந்தே கஞ்சா செடிகள் அவற்றின் வேதித்தோற்ற அமைப்பின் மூலம் வகைப்படுத்தப்பட்டு வருகின்றன. டிஎச்சி-க்கும் சிபிடி-க்கும் இடையே உள்ள விகிதம் வைத்தும் வகைப்படுத்தப்பட்டு வருகிறது. எப்படி இருந்தாலும், மொத்த கானபினாய்டு உற்பத்தி என்பது சுற்றுச்சூழல் காரணிகளை அடிப்படையாகக் கொண்டது. ஆனாலும் ஒரு தாவரத்தின் டிஎச்சி/சிபிடி விகிதம் மரபணு வழியே உறுதி செய்யப்பட்டு ஒரு செடியின் வாழ்நாள் முழுவதும் மாறாத்தன்மை கொண்டதாக இருக்கும். உளத்தூண்டா தன்மையுடைய கஞ்சா செடிகள் மிகவும் குறைந்த அளவு டிஎச்சி-யையும் மிக அதிக அளவுகளில் சிபிடி-ஐயும் உற்பத்தி செய்கின்றன. அதே உளத்தூண்டத்தகு / ஏற்றம் தரத்தகு கஞ்சா செடிகள் மிக அதிக அளவு டிஎச்சி-யையும் மிகக்குறைந்த அளவு சிபிடி-ஐயும் உற்பத்தி செய்கின்றன. இந்த இரண்டு வெவ்வேறு வேதித்தோற்றம் கொண்ட செடிகள் குறுக்கு- மகரந்தச்சேர்க்கை செய்யப்படும்போது, முதல் தலைமுறை ஆண் செடிகள் (F) இடைப்பட்ட வேதித்தோற்றத்தையும், இடைப்பட்ட சிபிடி டிஎச்சியையும் கொண்டிருக்கும். இந்தப் புதிய வேதித்தோற்றம் கொண்ட பெண் செடிகள் போதையூட்டப் போதுமான அளவு டிஎச்சியை உற்பத்தி செய்யும்.

[[File:Cannabis-vegetative-growth-00003.jpg|thumb|வளர் நிலையில் கஞ்சா செடியின் மேல்புறம்]]
உளத்தூண்டும் தன்மையுடையதோ இல்லாததோ, பயிரடப்பட்டதும் காட்டுவகைமையுமான "கஞ்சா" வகைகள் அதிகமான, ஒற்றை மாறி இனங்களைக் கொண்டுள்ளன. அல்லது இந்தக் குடும்பமே ஒரு பல்வகை இனத்தன்மையுடன் (polytypic) ஒன்றுக்கும் மேற்பட்ட இனங்களைக் கொண்டுள்ளதா எனும் விடயம் கிட்டத்தட்ட இரண்டு நூற்றாண்டுகளுக்கும் மேலாக ஒரு விவாதப்பொருளாக உள்ளது. இது மிகவும் சர்ச்சைக்குரிய ஒரு விடயம். ஏனெனில் [[இனம் (உயிரியல்)|இனம்]] என்பதற்கு இன்னும் உலக அளவில் ஒப்புக்கொள்ளக்கூடிய ஒரு வரையறை இல்லை. பெரிதும் ஒப்புக்கொள்ளப்பட்ட "இனம்" என்பதற்கான வரையறை ஆனது, "இனம் என்பது, தங்களுக்குள் கலந்து இளம் உயிரிகளை உருவாக்கக் கூடிய உயிரிகளின் தொகுதி" ஆகும்.
உடல் வழியே இனப்பெருக்கம் செய்யத்தக்கதுமான, ஆனால் உருவமைப்புபடியோ மரபணுப்படியோ விசாலமானதுமான மற்றும் புவியியல்படியும் சூழல்படியும் தனித்திருப்பவை, சிலநேரங்களில் தனி இனங்களாகக் கருதப்படுகின்றன. இனப்பெருக்கத்திற்கான உடலியல் தடைகள் "கஞ்சா"வில் நடப்பதாகத் தெரியவில்லை, மேலும் வெவ்வேறு மூலங்களில் இருந்து உள்ள செடிகள் பொதுவாக மலட்டுத்தன்மையுடன்தான் உள்ளன. எவ்வாறாயினும், மரபணுப் பரிமாற்றத்திற்கான புறக்காரணித் தடைகள் (இமயமலைத் தொடர் போன்ற காரணிகள்) "கஞ்சா" மரபணுத் தொகை மனிதக் காலடி அங்கு படுவதற்கு முன்பே, ஓர் இனஆக்கத்தில் முடிந்தது. 

"கஞ்சா" நீண்ட காலமாக நார்ப் பொருள் உற்பத்தி, எண்ணெய் வித்து, மற்றும் மருத்துவப் பொருட்களாகப் பயன்படுத்தப்பட்டு வருகிறது. கைத்தொழில் ரீதியில் நார் தயாரிப்பில் பயன்படுத்தப்பட்டாலும் சில வர்க்கங்கள் போதையூட்டும் பொருட்களாகவும் மருத்துவப் பொருளாகவும் பயன்படுகின்றது. இதில் காணப்படும் வேதிப்பொருளான THC (Δ- tetrahydrocannabinol), இவ்வியல்புக்குக் காரணமாகும். "சிவகை" என அழைக்கப்படும் கஞ்சா பக்தி கலந்த போதையை ஊட்டுவதாகக் கருதப்படுகின்றது.

[[பகுப்பு:மூலிகைகள்]]

</doc>
<doc id="153350" url="https://ta.wikipedia.org/wiki?curid=153350" title="முருகாற்றுப்படை">
முருகாற்றுப்படை

முருகாற்றுப்படை என்னும் பெயரில் ஐந்து நூல்கள் உள்ளன. 
சித்தாந்தம் என்னும் இதழில் அருணகிரிநாதர் பாடியனவாக நான்கு நூல்கள் காட்டப்பட்டுள்ளன. 
என்பன அவை.


</doc>
<doc id="153352" url="https://ta.wikipedia.org/wiki?curid=153352" title="ஈரோடு புத்தகத் திருவிழா">
ஈரோடு புத்தகத் திருவிழா

ஈரோடு புத்தகக் கண்காட்சி அல்லது ஈரோடு புத்தகத் திருவிழா என்பது தமிழ்நாட்டின் ஈரோடு மாநகரில் “மக்கள் சிந்தனைப் பேரவை” என்கிற அமைப்பின் மூலம் ஆண்டுதோறும் வ உ சி பூங்காவில் நடத்தப்படும் ஓர் புத்தகக் கண்காட்சியாகும். இப்புத்தகக் கண்காட்சியில் தென்னிந்திய புத்தக விற்பனையாளர்கள் மற்றும் பதிப்பாளர்கள் சங்கம் மற்றும் இந்தியாவின் முக்கிய பதிப்பகங்கள் சிலவும் கலந்து கொள்கின்றன. 2005 ஆம் ஆண்டு முதல் இந்தக் கண்காட்சி ஆண்டுதோறும் நடத்தப் பெற்று வருகின்றது.

12 நாட்கள் நடத்தப் பெறும் இக்கண்காட்சியில் பதிப்பகங்கள் அல்லது விற்பனையாளர்களுக்குத் தனித்தனியாக கடைகள் அமைக்கப்படும். இந்தக் கடைகளில் புத்தகங்கள் விற்பனைக்காக காட்சிப்படுத்தப்படும். பத்து நாட்கள் நடத்தப்படும் இக்கண்காட்சி காலை 11 மணிக்குத் தொடங்கி இரவு 10 மணி வரை செயல்படும்.

ஆகஸ்ட் 1-இல் ஈரோடு, வ.உ.சி. பூங்கா மைதானத்தில் துவங்கியது. ஆகஸ்டு 12 வரை நடைபெற்றது. ஆகஸ்டு 1 மாலை ஆறு மணிக்கு இசையமைப்பாளர் இளையராஜா துவக்கி வைத்தார்.
"தமிழ்வேள் கோ.சாரங்கபாணி நினைவு உலகத் தமிழர் படைப்பரங்கம்' என்ற உலகத் தமிழர் படைப்புகளுக்கான அரங்கில் பிற நாடுகளில் வசிக்கும் படைப்பாளர்களின் படைப்புகள் அறிமுகப்படுத்தப்பட்டது.

இக்கண்காட்சியில் மாலை 5. 30 மணிக்கு முக்கிய எழுத்தாளர்கள், தமிழறிஞர்கள் பங்கேற்கும் சொற்பொழிவுகள், கருத்தரங்குகள் போன்றவை இடம் பெற்றன.




</doc>
<doc id="153355" url="https://ta.wikipedia.org/wiki?curid=153355" title="முத்தி விநாயகர் அகவல்">
முத்தி விநாயகர் அகவல்

முத்தி விநாயகர் அகவல் என்னும் நூல் அருணகிரிநாதர் செய்தார் என்னும் போலிக் குறிப்போடு அச்சிடப்பட்டுள்ளது. 

ஆத்திசூடி நூலில் காணப்படுவது போல ‘அ’ எழுத்து மோனையில் தொடங்கி ‘வௌ’ வரை உள்ள எழுத்து மோனைகளைக் கொண்டு தமிழ் நெடுங்கணக்கு எழுத்து வரிசையில் அடிகள் தொடுக்கப்பட்டுள்ளன. 

ஒவ்வொரு அடியும் “நமோ நமோ” என்று முடிகிறது.


</doc>
<doc id="153363" url="https://ta.wikipedia.org/wiki?curid=153363" title="ஏ. எஸ். ராகவன்">
ஏ. எஸ். ராகவன்

ஏ. எஸ். ராகவன் (1928 - சூலை 8, 2012) தமிழக எழுத்தாளர். 1960கள்-70களில் ஆனந்த விகடன், கல்கி, கலைமகள், அமுதசுரபி உள்ளிட்ட இதழ்களில் சிறுகதைகள், தொடர்கதைகள், குறும்புதினங்கள் எழுதியவர். தமிழ், ஆங்கிலம் உள்ளிட்ட மொழிகளில் புலமை பெற்றவர்.

திருச்சி அருகில் அமராவதி நதி ஓடும் கரூர் இவர் பிறந்த ஊர். இவரின் தந்தையின் சொந்த ஊர் கரூர் அருகில் உள்ள புதுப்பாளையம். 
சென்னை நங்கநல்லூரில் வசித்து வந்தவர். இவர் எழுத்தாளர்கள் சைலஜா, ராஜரிஷி, மற்றும் நாராயணன் ஆகியோரின் தந்தையும், எழுத்தாளர் இந்திரா சௌந்தரராஜனின் பெரியப்பாவும் ஆவார்.

தம் எழுத்துலக வாழ்வை 1950களில் தொடங்கிய இராகவனின் முதல் சிறுகதை "சலீமா பேகம்" ஆனந்த விகடனில் வெளி வந்தது. அதன்பின் புதினங்கள், சிறுகதைகள், நாடகங்கள் பல எழுதினார். கல்கி, கலைமகள், தினமணி கதிர் எனப் பல பத்திரிகைகளில் தொடர்ந்து எழுதினார். தினமணி நிறுவனத்தின் மாத வெளியீடாக வெளிவந்து கொண்டிருந்த "கதைக்கதிர்" இதழில் மாத நாவல்களும் எழுதினார். புகழ்பெற்ற இவரது "மனிதன்" என்ற புதினம் முழுக்க முழுக்க இவரது சொந்த ஊர் பற்றியது.

திருச்சி ரெயில்வேயில் பணி புரிந்த ஏ. எஸ். ராகவன் திருச்சி எழுத்தாளர் சங்கத்தின் செயலாளராகப் பல ஆண்டுகள் இருந்திருக்கிறார். 

15 நாவல்கள், சுமார் 250 சிறுகதைகள், நூற்றுக்கணக்கான வானொலி நாடகங்கள், மூன்று மேடை நாடகங்கள் எனத் தற்கால இலக்கியத்திற்கான இவருடைய பங்களிப்பு அதிகம். "மலர்ந்த மனம்", "உயிர் நோன்பு" போன்ற நாவல்களும், "அன்பின் வழி", "உணர்வின் விழிப்பு" போன்ற சிறுகதைத் தொகுதிகளும் வாசகர்களால் மறக்க முடியாதவை. 



</doc>
<doc id="153364" url="https://ta.wikipedia.org/wiki?curid=153364" title="சிடு தொங்கு பாலம்">
சிடு தொங்கு பாலம்

சிடு தொங்கு பாலம் அல்லது சிடு ஆற்றுப் பாலம் ("Siduhe Bridge, 四渡河特大桥") இது சீனாவின் சோங்கிங் மற்றும் சாங்சா நகருக்கு இடையே உள்ள சிடு ஆற்றின் கரையிலுள்ள உயரமான இரு மலையை இணைக்கும் வகையில் அமைக்கப்பட்டுள்ள தொங்கு பாலம் ஆகும்.



</doc>
<doc id="153369" url="https://ta.wikipedia.org/wiki?curid=153369" title="சீன உள்நாட்டுப் போர்">
சீன உள்நாட்டுப் போர்

சீன உள்நாட்டுப் போர் (1927–1950, ஆனாலும் சிலர் இன்னும் நடந்து கொண்டிருப்பதாக வாதிடுகிறார்கள்) ஆனது குவோமின்டாங்கால் (KMT) நடத்தப்பட சீனக் குடியரசின் தேசியவாத அரசு மற்றும் சீனப் பொதுவுடமைக் கட்சி ஆகியவற்றிற்கிடையே ஒருவர் மற்றொருவருடைய எல்லையைக் கட்டுப்படுத்த இடம்பெற்ற உள்நாட்டுப் போர் ஆகும். இதுவே இரண்டு நடப்பிலுள்ள நாடுகளான தைவானில் சீனக் குடியரசு மற்றும் மத்திய சீனாவில் மக்கள் சீனக் குடியரசு ஆகிய இரண்டும் உருவாக வழிவகுத்தது, மேலும் இவையிரண்டுமே சீனாவின் சட்டப்பூர்வமான அரசு தான்தான் என கோருகின்றன. 



</doc>
<doc id="153370" url="https://ta.wikipedia.org/wiki?curid=153370" title="பரமஹம்சதாசன்">
பரமஹம்சதாசன்

பரமஹம்சதாசன் இலங்கையில், புகழ்பெற்ற தமிழ்க்கவிஞராக விளங்கியவர். இவர் பிறப்பால் தமிழ்நாட்டினர். சிவகங்கை மாவட்டம், திருப்பத்தூர் வட்டம், "அதிகரம்" என்ற சிற்றூரில் திரு. முத்துப்பழனியப்பர்- திருமதி அழகம்மை இணையருக்கு, 16.12.1916இல் தலைப்பிள்ளையாகத் தோன்றியவர். இவரது இயற்பெயர் சுப்பராமன்.

இக்கவிஞர் பல காரணங்களால் 1962 மத்தியக் காலத்தில் இலங்கையிலிருந்து அவர் தமிழகத்திற்குத் திரும்பினார். இலங்கைத் தமிழர் தேசிய கீதத்தை உருவாக்கிய பெருமையுடையவர் இவர். “இலங்கைத் தமிழரசுக் கட்சியினால் அங்கீகரிக்கப்பட்ட தமிழர் தேசிய கீதத்தை உருவாக்கிய பெருமை கவிஞர் பரமஹம்சதாசனுக்கு உரியதாகும். இந்த நாட்டின் அநீதியானதொரு அரசியல் சட்டத்திற்குப் பலியாகி அவர் தமது தாய்நாடு திரும்ப நேரிட்டிருப்பினும்கூட, அவர் கவியுலகில் தமது தேன்சொட்டும் பாக்களால் ஏற்படுத்திய விழிப்புணர்ச்சிக்கு இலக்கிய அன்பர்கள் என்றும் நன்றியுடையவர்களாக இருப்பார்கள்...” என்று இலங்கையின் அந்நாளைய மட்டக்களப்பு முதல் பாராளுமன்ற உறுப்பினர் திரு.செ. இராசதுரை பாராட்டியுள்ளார். கவியோகி சுத்தானந்த பாரதியார் மீது பக்தியும் மதிப்பும் கொண்டிருந்தார் பரமஹம்சதாசன். தன் மீது இவர் பாடியுள்ள பாடல்களை கவியோகி அவர்கள் தாம் இயற்றிய பாரதசக்தி மாககாவியத்தின் பிற்காலப் பதிப்புகளின் முகப்புப்பகுதியில் பெருமையோடு இணைத்து வெளியிட்டுக் கொண்டார். பொதுவுடைமைக் கட்சித் தலைவர் ஜீவா இலங்கைக்குச் சென்றிருந்த காலத்தில், அவரோடு உடனுறைந்து பழகியவர் பரமஹம்சதாசன். சுவாமி சித்பவானந்தா, சுவாமி சச்சிதானந்தா, தவத்திரு குன்றக்குடி அடிகளார், திருலோகசீதாராம், துறைவன் முதலியவர்களுடன் நெருங்கிப் பழகியவர். இவர் இறுதிக்காலம் வரை பிரம்மச்சரியாகவே வாழ்ந்தார்.

சுப்பராமன் இளம்வயதிலேயே பணியின் காரணமாக, இலங்கைக்குச் சென்றார். அங்கே மட்டக்களப்பு நகரில் தனியார் நிறுவனங்களில் பணிபுரிந்தார். இயல்பாகவே, உணர்ச்சியும், தமிழார்வமும் நிறைந்த இவரை, மட்டக்களப்புமண் கவிஞராக்கியது. அந்த நகரத்தின் ஸ்ரீராமகிருஷ்ண மடத்தின் தொடர்பு இவரை ஸ்ரீராமகிருஷ்ண பரமஹம்சரின் தாசனாக்கியது. கி.பி. 1945முதல் இவரது கவிதைகள் இலங்கைத் தமிழ் இதழ்களில் வெளிவரத்தொடங்கின

மகாகவிதாகூர் பாடிய (Fruit Gathering) ‘கனிகொய்தல்’ என்ற கவிதை நூலையும், கீதாஞ்சலியையும் மரபுக்கவிதை வடிவில் தமிழுக்குத் தந்த தகைசால் பெருங்கவிஞர் இவர். இவற்றுள் ‘கனிகொய்தல்’ நூலைத் ‘தீங்கனிச்சோலை’ என்ற பெயரில் இலங்கை நாவலப்பிட்டி ஆத்மஜோதி நிலையம், 1963இல் பதிப்பித்து வெளியிட்டது மகாகவி தாகூரின் தீங்கனிச்சோலை (Fruit Gathering) நூலும் கவிதை மணிமாலை என்னும் அளவால் சிறிய நூலும் தவிர, அக்கால இதழ்களில் வெளிவந்தவையும், கையெழுத்துப் பிரதிகளாக உள்ளவையுமான பிற கவிதைகள் நூல் வடிவம் பெற்றால் தமிழ்த்தாயின் சிறந்த அணிகலன்களாக அவை விளங்கும் என்பது உறுதி.

1962இல் தமிழகம் வந்த கவிஞர் பரமஹம்சதாசன் நீண்ட நாட்கள் உடல் நலம் குன்றியிருந்து தமது 49ஆவது வயதின் தொடக்கத்தில் 1965 சனவரியில் அவர் சொந்த ஊரான அதிகரத்தில் காலமானார். அவர் இல்லத்தோட்டத்தில் அவரது திருவுடல் அடக்கம் செய்யப்பெற்றது.

தமிழர் தேசியகீதம் படைத்த பரமஹம்சதாசன்! கவிஞர் மரு.பரமகுரு தினமணி, மே 13, 012


</doc>
<doc id="153372" url="https://ta.wikipedia.org/wiki?curid=153372" title="போர்ட் லூயிஸ்">
போர்ட் லூயிஸ்

போர்ட் லூயிஸ் (, ), மொரீசியஸ் நாட்டின் தலைநகரமும் மிகப்பெரிய நகரமும் ஆகும். இது இந்தியப் பெருங்கடலில் உள்ள ஒரு துறைமுக நகராகும். இது போர்ட் லூயிஸ் மாவட்டத்திலுள்ளது. 2010 டிசம்பரில், நிர்வாக மாவட்டத்தின் மக்கட்டொகை 128,483 ஆகவும் பெருநகரப் பிரதேசத்தின் மக்கட்டொகை 148.416 ஆகவும் மதிப்பிடப்பட்டுள்ளது.

போர்ட் லூயிஸ் 1638 ஆம் ஆண்டிலேயே ஒரு துறைமுகமாகப் பயன்படுத்தப்பட்டது. 1735இல் பிரெஞ்சு அரசின் கீழ் இது மொரீசியசின் நிர்வாக மையமாக உருவானது.


</doc>
<doc id="153374" url="https://ta.wikipedia.org/wiki?curid=153374" title="நவின்சந்திரா ராம்கூலம்">
நவின்சந்திரா ராம்கூலம்

நவீன்சந்திர ராம்கூலம் (ஆங்கிலம்:Navinchandra Ramgoolam, இந்தி மொழி: नवीन चन्‍द्र रामगुलाम) மொரிசியசு நாட்டு அரசியல்வாதி ஆவார். இவர் 2005 ஆம் ஆண்டு வரை மொரிசியசின் பிரதம மந்திரி பணியாற்றினார். இதே காலத்தில் பாதுகாப்புத் துறை, உள்துறை, வெளித்தொடர்புத் துறை ஆகியவற்றையும் நிர்வகித்து வந்தார். மொரிசியசு தொழிலாளர் கட்சியின் தலைவரும் இவரே. இவர் போர்ட் லூயிஸ் என்ற இடத்தில் பிறந்தார். இவரது பெற்றோர் சிவசாகர் ராம்கூலம், சுசில் ராம்கூலம் ஆவர். அயர்லாந்தில் உள்ள டப்லினில் மருத்துவப் படிப்பை மேற்கொண்டார். இவரது தந்தை மொரிசியசின் முதல் முதலமைச்சராகவும் பிரதம மந்திரியாகவும் மற்றும் கவர்னர் ஜெனரலாகவும் இருந்தவர் என்பது குறிப்பிடத்தக்கது.


</doc>
<doc id="153378" url="https://ta.wikipedia.org/wiki?curid=153378" title="அனெரூட் ஜக்நாத்">
அனெரூட் ஜக்நாத்

அனெரூட் ஜக்நாத் மொரிசியசு அரசியல்வாதி ஆவார். இவர் 2003 முதல் 2012 வரை மொரிசியசின் குடியரசுத் தலைவராகப் பணியாற்றினார். இவர் 1982 முதல் 1995 வரையும், 2000 முதல் 2003 வரையும் பிரதமராகப் பணியாற்றினார். இவர் 35 ஆண்டுகள் பாராளுமன்ற உறுப்பினராக இருந்துள்ளார். இவரது மகன் பிரவிந்த் நிதியமைச்சராகப் பணியாற்றியுள்ளார். இவர் ராம்போ என்ற செல்லப் பெயருடன் அழைக்கப்படுகிறார்.


</doc>
<doc id="153379" url="https://ta.wikipedia.org/wiki?curid=153379" title="பரலி சு. நெல்லையப்பர்">
பரலி சு. நெல்லையப்பர்

பரலி சு. நெல்லையப்பர் (செப்டம்பர் 18, 1889 - மார்ச்சு 28, 1971) கவிஞர், எழுத்தாளர், இதழாளர், பதிப்பாளர், விடுதலைப் போராட்ட வீரர், வ.உ.சி.க்குத் தொண்டர், சுப்பிரமணிய பாரதிக்குப் புரவலர் என்னும் பன்முகம் கொண்டவர்.

தமிழ்நாட்டின் திருநெல்வேலி மாவட்டத்தில் உள்ள பரலிக்கோட்டை என்னும் சிற்றூரில் 1889ஆம் ஆண்டு செப்டம்பர் திங்கள் 18ஆம் நாள் சுப்பிரமணிய பிள்ளை, முத்துலட்சுமி அம்மாள் என்னும் இணையரின் மூன்று ஆண் மக்களுள் இரண்டாவது மகவாகப் பிறந்தார். இவர் சென்னைக்கு அருகிலுள்ள குரோம்பேட்டையில் 1971ஆம் ஆண்டு மார்ச்சு திங்கள் 28ஆம் நாள் மறைந்தார்.

நெல்லையப்பருக்கு மூத்தவர் பரலி சு. சண்முகசுந்தரம்பிள்ளை. இவர் வ.உ.சிதம்பரனாரோடு இணைந்து அவர்தம் சுதேசி இயக்கத்தைப் பரப்புவதிலும் வலுப்படுத்துவதிலும் 
முனைப்போடு இருந்தவர். சுதேசி கப்பல் கம்பெனியின் பங்குகள் பலவற்றை திருச்சி மற்றும் திருச்சி மாவட்டத்தின் பல இடங்களில் விற்றுப் பல்லாயிரம் ரூபாயைத் திரட்டிக் கொடுத்தவர். அன்றைய மதுரை மாவட்டம் வத்தலக்குண்டில் பிறந்த சுப்பிரமணிய சிவாவை தூத்துக்குடிக்கு அழைத்து வந்து வ.உ.சிக்கு அறிமுகம் செய்து வைத்தவர். சுப்பிரமணிய சிவத்தால் வந்தே மாதரம் பிள்ளை என அழைக்கப்பட்டார்.

நெல்லையப்பருக்கு இளையவர் பரலி சு. குழந்தைவேலன். நெல்லையப்பரோடு இணைந்து வ.உ.சி.யின் கப்பல் கம்பெனியில் கணக்கராக வேலைப் பார்த்தவர். பின்னாளில் லோகோபகாரி என்னும் இதழை நடத்துவதில் நெல்லையப்பருக்குத் துணைநின்றவர்.

நெல்லையப்பர் திருமணம் செய்துகொள்ளவில்லை. எனவே, தன்னுடைய இறுதிக் காலத்தில் பூங்கோதை என்னும் பெண்ணைத் தத்தெடுத்து வளர்த்தார்.

நெல்லையப்பர் மெட்ரிக்குலேசன் வரை பள்ளியில் படித்தவர். அதற்கு அப்பால் தமிழிலக்கிய, இலக்கணங்களைக் கற்று, கவிதை எழுதும் திறமை பெற்றிருந்தார். 1907ஆம் ஆண்டில் பள்ளிப் படிப்பை முடித்த சில நாள்களிலேயே தூத்துக்குடியில் வ.உ.சி. நடந்திய சுதேசி கப்பல் கம்பெனியில் கணக்கராகப் பணியாற்றத் தொடங்கினார். அவ்வாண்டில் மராட்டிய மாநிலத்திலுள்ள சூரத் நகரில் நடைபெற்ற இந்திய தேசிய காங்கிரசு மாநாட்டில் கலந்துக் கொள்வதற்கு வ.உ.சி. உள்ளிட்டவர்களைத் திரட்டுவதற்காகத் தூத்துக்குடிக்கு வந்த சி. சுப்பிரமணிய பாரதியை வ.உ.சி.யின் வீட்டில் முதன்முறையாகக் கண்டார். அங்கிருந்த பாரதியின் கவிதைகள் அடங்கிய நான்கு பக்க வெளியீடு ஒன்றைப் படித்தும் இந்தியா இதழைப் படித்தும் பாரதிபால் அன்பு கொண்டார்.

வ.உ.சி., சுப்பிரமணிய சிவம், சுப்பிரமணிய பாரதி, நீலகண்ட பிரமச்சாரி, அரவிந்தர், வ.வே.சு.ஐயர் முதலிய விடுதலைப் போராட்ட வீரர்கள் பலரோடு தொடர்ந்து பழகிய நெல்லையப்பர் தானும் விடுதலைப் போராட்டங்கள் பலவற்றில் பங்கேற்றார். அவற்றுள் சில:


1909ஆம் ஆண்டில் இறுதியில் வ.உ.சி.க்கு சட்டப்படி விடுதலைப் பெற்றுத்தர ஏதேனும் வழியிருக்கிறதா என அறிவதற்காக பாரிஸ்டர் பாலசுப்பிரமணிய ஐயர், வழக்கறிஞர் சாமிநாதன் ஆகியோரைச் சந்திக்க சென்னைக்கு நெல்லையப்பர் வந்தார். வாய்ப்பில்லை என அறிந்து வருந்தினார். அப்பொழுது புதுவையில் இருந்து சென்னை வந்திருந்த நீலகண்ட பிரமச்சாரியைச் சந்தித்தார். அவரோடு சேர்ந்து புதுவையில் வாழும் பாரதியாரைச் சந்திக்க புதுவை சென்றார். கலவை என்னும் இடத்தில் நீலகண்ட பிரமச்சாரியோடு சில நாள் தங்கினார். பின்னர் 1910ஆம் ஆண்டு தொடக்கம் முதல் 1911ஆம் ஆண்டு சூன் வரை பாரதியார் வீட்டில் தங்கினார். 1910ஆம் ஆண்டு ஏப்ரல் மாதம் கடல்வழியாக புதுவைக்கு வந்த அரவிந்தரை துறைமுகத்திற்குச் சென்று அழைத்து வந்தார். 1911 ஆம் ஆண்டு சூன் மாதத்தில் கோயம்புத்தூர் சிறையிலிருந்த வ.உ.சி.யின் அழைப்பை ஏற்று அங்கு சென்றார்.

வ.உ.சி.க்கு பாரதியார் எழுதிய மூன்று விருத்தங்கள் கொண்ட சீட்டுக்கவியை எடுத்துக்கொண்டு நெல்லையப்பர் கோயம்புத்தூர் சென்றார். அங்கு வழக்கறிஞர் சி. கே. சுப்பிரமணிய முதலியார் உதவியோடு கோவை-பேரூர் சாலையில் ஆசிரமம் ஒன்றை அமைத்துத் தங்கினார். அவ்வப்பொழுது சிறைக்குள் சென்று வ.உ.சி.யைச் சந்தித்து, அவர் இடும் கட்டளைகளை அந்த ஆசிரமத்தில் இருந்தவாறே நிறைவேற்றினார். வ.உ.சி.யை தன்வரலாறு எழுதும்படி வேண்டினார். 1912ஆம் ஆண்டின் நடுவில் வ.உ.சி.யை மலையாள நாட்டிலுள்ள கண்ணனூர் சிறைக்கு மாற்றியதும், நெல்லையப்பர் சொந்த ஊருக்குத் திரும்பினார்.

1912ஆம் ஆண்டு திசம்பர் திங்கள் விடுதலை பெற்ற வ.உ.சி. சென்னை சிந்தாரிப்பேட்டையில் குடியேறினார். அவரைக் காண்பதற்காக அங்கு வந்த நெல்லையப்பர் முதலில் வ.உ.சி.யின் வீட்டிலும் பின்னர் வெவ்வேறு இடங்களிலும் வாழ்ந்து, 1950ஆம் ஆண்டு முதல் தன்னுடைய இறுதிக்காலம் வரை குரோம்பேட்டையில் வசித்தார். தான் வாழ்ந்த பகுதிக்கு பாரதிபுரம் எனப் பெயர் சூட்டினார். அங்கிருந்த பிள்ளையாருக்கு பாரதி விநாயகர் எனவும் பெயரிட்டார்.

1921 செப்டம்பர் 11ஆம் நாள் இரவு ஒரு மணிக்கு இறந்த பாரதியாரின் உடலை மறுநாள் சுடுகாட்டிற்குத் தூக்கிச் சென்றவருள் நெல்லையப்பரும் ஒருவர்.

 * புதுவையில் இருந்து பாரதியர் வெளியிட்டு வந்த சூரியோதயம் கிழமை இதழில் 1910ஆம் ஆண்டிலும் கர்மயோகி மாத இதழில் 1911ஆம் ஆண்டிலும் நெல்லையப்பர் துணையாசிரியராக இருந்தார்.

1913ஆம் ஆண்டு முதல் பாரதி சென்னைக்கு இரண்டாவது முறையாக வந்து வாழத் தொடங்கிய 1919ஆம் ஆண்டு மார்ச்சு திங்கள் வரை தான் பணியாற்றிய இதழ்களிலும் சுப்பிரமணிய சிவம் நடத்திய ஞானபாநு முதலிய இதழ்களிலும் பாரதியார் கவிதைகளை வெளிவரச் செய்தார். அவற்றிற்காகக் கிடைத்த பணத்தையும் பாரதிக்கு தேவைப்பட்ட பணத்தை வேறு வகைகளில் திரட்டியும் புதுவை நண்பர்கள் யாருடைய பெயருக்காவது அனுப்பி பாரதிக்குக் கிடைக்கச் செய்து வந்தார். அவ்வாறு செய்வது நெல்லையப்பரின் கடமையெனப் பாரதியார் கருதினார். பாரதியாரால் "தம்பீ!" என அழைக்கப்பட்ட நெல்லையப்பர், பாரதியின் மறைவுக்குப் பின்னர் அவரின் புகழைப் பரப்பும் நோக்குடன் தனது லோகோபகாரி இதழில் பாரதி போட்டிகளையும் செப்டம்பர் 11ஆம் நாள் பாரதிவிழாவையும் ஆண்டுதோறும் நடத்தினார்.

1917ஆம் ஆண்டு பாரதியாரின் கண்ணன் பாட்டு (ஆகசுடு), 19 பாடல்கள் அடங்கிய நாட்டுப்பாட்டு (அக்டோபர்), பாப்பா பாட்டு, முரசுப் பாட்டு ஆகியவற்றைப் பதிப்பித்தார்.

1923ஆம் ஆண்டில் தன் நண்பர்கள் சிலரோடு இணைந்து பாரதி பிரசுராலயம் என்னும் நிறுவனத்தைத் தொடங்கி அதன்வழியாக குயில்பாட்டு, கண்ணன் பாட்டு, பாரதி அறுபத்தாறு ஆகிய பாடல்கள் அடங்கிய தொகுதி ஒன்றை வெளியிட்டார்.

1953ஆம் ஆண்டில் பாரதியார் படைப்புகளை தமிழக அரசு வெளியிடுவதற்காக அமைத்த குழுவில் நெல்லையப்பர் இடம்பெற்றார்.

நெல்லையப்பர் இயல்பாகவே கவிதை மனம் கொண்டவராக இருந்தார். வ.உ.சி.யோடு தூத்துக்குடியில் இருந்தபொழுதே கவிதைகள் புனைந்தார். புதுவையில் பாரதியோடு இருந்த பொழுது அவருடைய பாடல்களைப் படித்து, கருத்தும் திருத்தம் கூறும் அளவிற்குக் கவிதை நுட்பங்களை அறிந்திருந்தார். தேசபக்தன் இதழில் பணியாற்றிய பொழுது பாரதிதாசன், நாமக்கல் வெ. இராமலிங்கம் பிள்ளை எழுதிய பாடல்களில் திருத்தம் செய்து வெளியிட்டு வந்தார்.

ஏறத்தாழ 50ஆண்டுகளாகத் தான் எழுதிய கவிதைகளைத் தொகுத்து 142 பக்கங்களில் நெல்லைத் தென்றல் என்னும் நூலாக 1966ஆம் ஆண்டு வெளியிட்டார். மேலும் பாரதி வாழ்த்து, உய்யும் வழி ஆகிய கவிதை நூல்களை வெளியிட்டார்.

இதழ்களில் பணியாற்றிய பொழுது தலையங்கம், செய்திக் கட்டுரைகள், மதிப்புரைகள் எனப் பலவற்றை தன்னுடைய இயற்பெயரிலும் பாரி என்னும் புனைப் பெயரிலும் எழுதினார்.

அவற்றுள் கைக்குத்தல் அரிசியின் மகத்துவம், பாரதியின் தமிழ்ப்புலமை, கங்கைகொண்ட சோழபுரம், பாரம் சுமக்கும் பள்ளிப் பிள்ளைகள், குழந்தைகள் அதிகம் பெற வேண்டா, தமிழின் பெருமை போன்ற சில ஓரிரு பக்கக் குற்றேடுகளாக அச்சிட்டு பலருக்கும் வழங்கினார்.

பாரதியார், வ.உ.சி ஆகியோரின் வாழ்க்கை வரலாற்றை முறையே பாரதியார் சரித்திரம் (1928 – சோமசுந்தர பாரதியார், சக்கரைச் செட்டியார் ஆகியோருடன் இணைந்து), வ.உ.சிதம்பரம்பிள்ளை சரித்திரம் (1944 – சக்தி காரியாலய வெளியீடு) என்னும் பெயரில் நூல்களாக வெளியிட்டார்.

மேலும் தமிழ்த் திருமண முறை என்னும் நூலையும் எழுதினார். இவர் வெவ்வேறு இதழ்களில் எழுதிய படைப்புகள் முறையாக இதுவரை தொகுக்கப்படவில்லை.

நெல்லையப்பர் பின்வரும் நூல்களை மொழிபெயர்த்திருக்கிறார்:

லோகோபகாரி வெளியீடு, பாரி வெளியீடு ஆகிய பதிப்பகங்களை நெல்லையப்பர் நடத்தினார். அவற்றின் வழியே பின்வரும் நூல்களை வெளியிட்டார்:

விடுதலைப் போராட்ட வீரர்களுக்கான உதவித்தொகையை இந்திய ஒன்றிய அரசாங்கம் (Union Government of India) இவருடைய இறுதிக்காலத்தில் வழங்கி வந்தது. அந்த உதவித்தொகையை 1967ஆம் ஆண்டில் இவருடைய பொருளாதார நிலை உயர்ந்துவிட்டது என தமிழக அரசு அனுப்பிய குறிப்பின் அடிப்படையில் இந்திய ஒன்றிய அரசாங்கம் நிறுத்திவிட்டது. எழுத்தாளர் எதிரொலி விசுவநாதன், அன்றைய சட்ட மேலவை உறுப்பினர்களாக இருந்த நாமக்கல் வெ. இராமலிங்கம், தி. க. சண்முகம் ஆகியோரின் முயற்சியால் 1969ஆம் ஆண்டு முதல் மீண்டும் அவ்வுதவித் தொகை கிடைத்தது.



</doc>
<doc id="153385" url="https://ta.wikipedia.org/wiki?curid=153385" title="ஏர் எழுபது">
ஏர் எழுபது

ஏரெழுபது என்பது, வேளாண் தொழிலின் சிறப்புப் பற்றிக் கம்பர் எழுதிய நூலாகும். உழுகருவி, வேளாண்மையில் எருதுகளில் பயன்பாடு, வேளாண்மைச் செயற்பாடுகள், சோழ மண்ணின் சிறப்பு, வேளாளர்கள் சிறப்பு என்று பல்வேறு வகையானச் செய்திகளை இந்த நூல் கூறுகிறது.

இந்நூல் வேளாண்மையின் அறுபத்தி ஒன்பது சிறப்புகள் பற்றி கூறகிறது.


ஏர் எழுபது



</doc>
<doc id="153394" url="https://ta.wikipedia.org/wiki?curid=153394" title="போசான்">
போசான்

அணுவின் உட்கூறுகள் பற்றிய துகளியலில் போசான் (bosons () என்பது கீழ்க்காணும் பண்புகள் கொண்ட எந்தவொரு அணுத்துகளும் ஆகும். இவை ஒரே குவாண்ட்டம் நிலையில் (quantum state) பல துகள்கள் இருக்கும்படியான போசு-ஐன்சுட்டீன் புள்ளியல் படி இயங்குவன. இத்துகள்கள் முழுவெண் தற்சுழற்சி (Spin) கொண்டவை. இவ்வகையான துகள்களுக்குப் போசான் என்னும் பெயரை, இந்திய அறிவியலாளர் சத்தியேந்திரநாத்து போசு என்பாரின் பெயரில், அவர் கண்டுபிடிப்புகளைப் பெருமை செய்யுமாறு நோபல்பரிசாளர் பால் திராக்கு (Paul Dirac) சூட்டினார் நன்றாக அறியப்பட்ட போசான்களில் ஒன்று ஒளியன் (photon). இது தவிர தற்சுழற்சி எண் 0 (சுழி; s=0)) கொண்ட இகிசு போசான் (Higgs boson), தற்சுழற்சிகள் 0, 1 கொண்ட மேசான்கள், கருதுகோளாக இருக்கும் தற்சுழற்சி எண் 2 ((s=2) கொண்டதாகக் கருதப்படும் பொருளீர்ப்பான் (கிராவிட்டான்) முதலியனவும், நிலையாக இருக்கும் நிறை மிகுந்த முழு அணுக்கருகள் சிலவும் (எ.கா.: தியூட்ரியம், ஈலியம்-4. ஈயம்-208 என்னும் ஓரிடத்தான் ஆகியவவை) போசான்களாகும். போசான்கள் மற்றொரு வகையான துகள்களான பெர்மியான்களில் இருந்து மாறுபட்டவை. பெர்மியான்கள் என்பவை ஒரு குவாண்ட்டம் நிலையில் ஒன்றுக்கு மேற்பட்ட துகள் இருக்கலாகாது (பவுலி விலக்கு விதியால்), ஆனால் போசான்கள் ஒன்றுக்கு மேற்பட்டவை ஒரே குவாண்ட்டம் நிலையில் இருக்க வல்லவை. இப்படியான போசானின் பண்புகளால், வியப்பூட்டும் பாய்மப்பண்புகள் (மீபாய்மம்) கொண்டுள்ளது மிகுகுளிர்விக்கப்பட்ட ஈலியம்-4



</doc>
<doc id="153397" url="https://ta.wikipedia.org/wiki?curid=153397" title="சாவகன் மைந்தன்">
சாவகன் மைந்தன்

சாவகன் மைந்தன் (கி.பி. 1255 - 1263) என்பவன் தாய்லாந்து நாட்டு தாமிரலிங்க இளவரசன் ஆவான். இவனது தந்தையான சந்திரபானு தாய்லாந்து நாட்டு தாமிரலிங்க அரசனாயிருந்து பின் 1250களில் பாண்டியர் ஆட்சியின் கீழிருந்த இலங்கையின் மீது படை எடுத்தான்.

அப்படை எடுப்புக் காலத்தில் தாமிரலிங்கத்தை ஆண்ட இவன் தன் தந்தைக்கு உதவுவதற்கு இலங்கை வந்து அங்குள்ள இரண்டாம் பராக்கிரம பாகு என்ற சிங்கள அரசனால் தோற்கடிக்கப்படான். பின் பாண்டியர் பேரரசனான முதலாம் சடையவர்மன் சுந்தரபாண்டியன் என்பவனிடம் இவனும் இவன் தந்தையான சந்திரபானுவும் 1258ல் பணிந்து அவனின் கீழ் வடவிலங்கையை ஆண்டனர். அந்த காலத்தில் பாண்டியனுக்கு வரியாக ஆபரணங்களும் யானைகளும் அனுப்பப்பட்டன.

இலங்கையின் செல்வ வளத்தை அறிந்த தாமிரலிங்கத்தினர் அதை அடைய எண்ணி பாண்டியப் பேரரசை எதிர்த்து போர்த்தொடுத்தனர். முதலாம் சடையவர்மன் சுந்தரபாண்டியன் தம்பியான இரண்டாம் சடையவர்மன் வீரபாண்டியன் இவர்களை 1262-1264களில் எதிர்கொண்டு சாவகன் தந்தையான சந்திரபானுவை கொன்றான். அதை திரிகோணமலையில் பொறித்தும் வைத்தான். அதனால் சாவகன் தன் சேனையுடன் பின்வாங்கி மீண்டும் பாண்டியப் பேரரசை எதிர்க்க தருணம் பார்த்திருந்தான்.

1270களில் தன் படைவலிமையை அதிகரித்து மீண்டும் பாண்டியர் சேனையுடன் போர் புரிந்து பாண்டியப் பேரரசனான முதலாம் மாறவர்மன் குலசேகர பாண்டியன் என்பவனால் தோற்கடிக்கப்பட்டான். சாவகர் பாண்டிய அரசின் உதவி பெற்று வடவிலங்கையை ஆண்டு பின் அவர்களின் மேலேயே போர் தொடுத்தது, சாவகர் மீது நம்பிக்கை இழந்த பாண்டிய அரசு தன் அமைச்சனான குலசேகர சிங்கையாரியன் கீழ் ஆரியச் சக்கரவர்த்திகள் என்ற புதிய யாழ்ப்பாண அரச வம்சத்தை தொடங்கி வடவிலங்கையை ஆள வைத்தது. அதன் பின் சாவகனின் தாய்லாந்து நாட்டு தாமிரலிங்க அரசு மற்ற பக்கத்து அரசுகளால் துண்டாடப்பட்டன.


</doc>
<doc id="153401" url="https://ta.wikipedia.org/wiki?curid=153401" title="கோக்கண்டன் இரவி">
கோக்கண்டன் இரவி

கோக்கண்டன் இரவி என்பவன் கொங்கு நாட்டை அரசாண்ட அரசனாவான். இவன் சேரர் குலம் என்று கல்வெட்டுகள் மூலம் அறியப்படுகிறது. இவர் கள்வர் குலத்தை சேர்ந்தவர்..

சி. ஆர். சீனிவாசன் என்ற தொல்லியல் ஆய்வாளர் 1970களின் இறுதியில் தாராபுர வட்டம் பொன்னியவாடியில் இரண்டு கல்வெட்டுகளை கண்டறிந்தார். இந்த 2 கல்வெட்டுகளில் முறையே "பௌமந் த்யவ்ரத னாகிய கோக்கண்டனிரவி" என்றும் "சந்த்ராதித்ய குலதிலகன் சார்வ பௌமன் கலிநிருப கள்வனா இன கோக்கண்டனிரவி" என்றும் உள்ளன. இதனால் களப்பிரனென்னும் கலி அரசன் என்று களப்பிரர் பற்றி குறிப்பிடும் வேள்விக்குடி செப்பேட்டுச் செய்திகளின் வடமொழி வடிவமே "கலிநிருப கள்வ" என்று மாறியிருக்கலாம். இதைக்கொண்டே இவன் களப்பிர அரசன் என்று ஆய்வாளர்களால் கருதப்படுகிறான்.


</doc>
<doc id="153404" url="https://ta.wikipedia.org/wiki?curid=153404" title="எழுத்து (பாட்டியல் பாகுபாடு)">
எழுத்து (பாட்டியல் பாகுபாடு)

எழுத்தை மொழியியல் நோக்கில் தொல்காப்பியம், நன்னூல் போன்ற இலக்கண நூல்கள் பாகுபடுத்திக் கண்டன. பாட்டியல் இலக்கணங்கள் எழுத்துக்களுக்கு கதியும், இனமும் கற்பிக்கின்றன. 

பாட்டியல் இலக்கண நூலார் 15 பேர்களின் சிற்சில பாடல்களின் தொகுப்பாக அமைந்துள்ள நூல் பன்னிரு பாட்டியல். 
இது தரும் செய்திகள்.
வானவர், மக்கள், நரகர், விலங்கு என அவை கதியை வரிசைப்படுத்தி நான்கு எனக் காட்டுகின்றன. 


உயிர் 12ம் ஆண்பால், உயிர்மெய் எழுத்துக்கள் பெண்பால், மெய்யெழுத்து அலிப்பால் பொய்கையார் கருத்து பன்னிரு பாட்டியல் 53

இப்படி ஐந்து பருவங்கள். 

கிழக்கில் பரிதி, மேற்கில் வருணன், தெற்கில் எமன், வடக்கில் சோமன், நடுவில் பிரமன் எனத் தெய்வ நிலைகளைக் கொள்வர். 

அசுவனி, பரணி முரலான 17 நாட்களுக்கும் உரிய எழுத்துக்கள் இவையிவை எனப் பகுத்துக் காட்டப்பட்டு அந்தந்த நாளில் பிறந்தவர்களுக்கு உரிய எழுத்தில் தோடங்கிப் பாடல்கள் பாடவேண்டுமாம். 


</doc>
<doc id="153408" url="https://ta.wikipedia.org/wiki?curid=153408" title="தெற்குச் சுவர்">
தெற்குச் சுவர்

தெற்குச் சுவர் கோவில் மலையின் தெற்கு மூலையிலுள்ள சுவரும், எருசலேமின் முன்னைய இரண்டாம் கோவிலின் தெற்குப் பக்கச் சுவருமாகும். இது முதலாம் ஹெரொட் காலத்தில் கோவில் மலை மேடை விரிவாக்கத்தின்போது கட்டப்பட்டது.

தெற்குச் சுவர் 992 அடி நீளமானது. ஏரோதின் கோயில் மலை தென் விரிவாக்கம் ஒலிவ மலையிலிருந்து பார்க்கும்போது தெளிவாகத் தெரியக்கூடியது." ஏரோதின் அரச அரண்மனை இதன் தென் விரிவாக்கலின் அமைந்திருந்தது. இப் பெரும் தொடர் சுவர், ஒன்றையொன்று நோக்கிய கற்பாளங்கள் விளிம்புடன் நகர்த்தப்பட்டு, புடைப்பு விளிம்பைச் சுற்றி மேலே 3/8" உயர்த்தப்பட்டு, எருசலேம் கற்களின் பெரும் பாளங்களினால் கட்டப்பட்டுள்ளது. பூச்சு வேலையற்ற பாளங்கள் மிகவும் நன்றாக பொருத்தப்பட்டு, கத்தியின் கூர் இடைவெளிகளில் உட்செல்ல முடியாதவாறு காணப்படுகின்றது.



</doc>
<doc id="153410" url="https://ta.wikipedia.org/wiki?curid=153410" title="பெட்ரோல்">
பெட்ரோல்

கல்லெண்ணெய் அல்லது பெட்ரோல் ("Petrol", "gasoline", பெற்றோல்) என்பது பெட்ரோலியம் எனப்படும் பாறை எண்ணெயில் இருந்து பெறப்படும் ஒரு ஒளியூடுபுகவிடும் திரவமாகும். இது பிரதானமாக அகத்தகன இயந்திரங்களில் எரிபொருளாகப் பயன்படுத்தப்படுகிறது. இது பெரும்பாலும் சேதனச் சேர்வைகளாலேயே ஆக்கப்பட்டுள்ளது. பெட்ரோலியமானது பல்வேறு கூட்டுப்பொருட்களால் ஆனது. இதிலிருந்து பகுதிபடக் காய்ச்சி வடித்தல் செயன்முறை மூலம் பெட்ரோல் பிரித்தெடுக்கப்படுகிறது. சில சந்தர்ப்பங்களில், இவற்றில் மாற்று எரிபொருளாக எதனோலும் சேர்க்கப்பட்டிருக்கும். சாதாரண சூழல் நிபந்தனைகளின் கீழ் இது திரவ நிலையில் காணப்படும்.

டீசல், விமான எரிபொருள் அல்லது மண்ணெய் ஆகியவற்றிலும் பார்க்க பெற்றோல் ஆவிப்பறப்புக் கூடியதாகும். இதற்குக் காரணம் பெற்றோலின் அமைப்புப் பொருட்கள் மட்டுமல்ல. அதனுடன் சேர்ந்துள்ள கூட்டுப் பொருட்களும் இதற்குக் காரணமாகும். இதன் ஆவிப்பறப்பைக் கட்டுப்படுத்த, -0.5C கொதிநிலையைக் கொண்ட பியூற்றேன் கலக்கப்படும். கல்லெண்ணையின் ஆவிப்பறப்பு, ரைட் ஆவியமுக்க (RVP) சோதனை மூலம் அளவிடப்படும். பயன்பாட்டுக்குத் தேவையான ஆவிப்பறப்பு வீதம் வெப்பநிலையில் தங்கியிருக்கும். சூடான காலநிலையில், உயர் மூலக்கூற்று நிறையுடைய, அதாவது தாழ்ந்த ஆவிப்பறப்பு வீதமுடைய பெற்றோல் பயன்படுத்தப்படும். குளிரான காலநிலையில், ஆவிப்பறப்புக் குறைந்த பெற்றோலைப் பாவிப்பதால், வாகனங்களை இயக்குதல் கடினமாகலாம்.

சூடான காலநிலையில், மிதமிஞ்சிய ஆவிப்பறப்புடைய கல்லெண்ணை பயன்பாட்டால் "ஆவிப் பூட்டு" எனும் நிலை ஏற்படும். இதன்போது, எரிபொருள் கொண்டு செல்லும் பாதையில், திரவ எரிபொருள் ஆவிநிலைக்கு மாறுவதால் எரிபொருள் பம்பி செயலிழக்கும். இதனால் இயந்திரத்துக்கு எரிபொருள் கிடைக்காது. இப் பாதிப்பு பெரும்பாலும் இயக்குதண்டினால்(camshaft) இயங்கும் எரிபொருள் பம்பிகளிலேயே நடைபெறும். இங்கு தகனிக்கப்பட்ட எரிபொருள் வெளியேறுதல் தடைப்படும். எரிபொருள் உட்செலுத்தல் தொகுதியுடன் கூடிய வாகனங்களில், எரிபொருள் ஒரு குறித்த பெறுமானத்துக்கு அமுக்கப்படவேண்டும். இயந்திரம் ஆரம்பிப்பதற்கு முன் இயக்கு தண்டின் கதி அண்ணளவாக பூச்சியம் என்பதால், மின் பம்பி பயன்படுத்தப்படும். இது எரிபொருள் தாங்கியிலேயே அமைந்திருப்பதால், எரிபொருள் உயர் அமுக்க பம்பியையும் குளிர்விக்கலாம். பயன்படுத்தப்படாத எரிபொருளை தாங்கிக்கு அனுப்புவதால், சீரான அமுக்கம் பேணப்படும். இதனால், எரிபொருள் உட்செலுத்தல் தொகுதியுடன் கூடிய வாகனங்களில் ஆவிப் பூட்டு பிரச்சினையாக அமையாது.

ஐக்கிய அமெரிக்காவில், எரிக்கப்படாத ஐதரோகாபன்களின் வெளியீட்டைக் குறைக்க ஆவிப்பறப்புக் கட்டுப்பாடுகள் உள்ளன. இதற்காக ஆவியாதலுக்கு தடை செய்யும் மாற்றியமைக்கப்பட்ட பெற்றோல் பயன்படுத்தப்படுகிறது. அவுஸ்திரேலியாவில், மாநில அரசாங்கங்களால், கோடைகால பெற்றோல் ஆவிப்பறப்பு எல்லைகள் வரையறுக்கப்படுகின்றன. இவை மாநிலங்களுக்கு மாநிலம் வேறுபடுகின்றன. பெரும்பாலான நாடுகள் கோடைகால, குளிர்கால மற்றும் இடைநிலை எல்லைகளைக் கொண்டுள்ளன.

கல்லெண்ணை தட்டுப்பாட்டின் போது ஆவிப்பறப்பு விதிமுறைகள் தளர்த்தப்படுகின்றன (இதனால், அதிக பெற்றோல் பகுதிகள் வளிமண்டலத்துக்கு விடப்படுகின்றன). உதாரணமாக, ஆகஸ்ட் 31, 2005ல், கத்தரினா புயலின் காரணமாக, சில நகரப்பகுதிகளில் மாற்றியமைக்கப்படாத பெற்றோல் விற்பனைக்கு ஐக்கிய அமெரிக்க அரசாங்கம் அனுமதி வழங்கியது. இதன்மூலம், கோடைகால பெற்றோல் வகைக்குப் பதிலாக குளிர்கால பெற்றோல் உடனடியாக பாவனைக்கு வந்தது. ஐக்கிய அமெரிக்காவின் சுற்றாடல் பாதுகாப்பு முகவரகத்தின் நிர்வாகியான ஸ்டீபன் L. ஜோன்சனின் ஆணைப்படி இச் செயன்முறை செப்டெம்பர் 15, 2005 வரை நடைமுறையிலிருந்தது.

நவீன தானுந்துகள் ஆவிப்பறப்பு வெளியீட்டுக் கட்டுப்பாட்டு முறைமையைக் (EVAP முறைமை) கொண்டுள்ளன. இயந்திரம் நிறுத்தப்படும்போது, இது எரிபொருள் தாங்கியிலிருந்து ஆவியான எரிபொருளை நிலக்கரி நிரப்பப்பட்ட பெட்டகமொன்றில் சேகரிக்கும். பின்பு, இயந்திரம் இயங்கும்போது சேகரிக்கப்பட்ட ஆவியை பயன்பாட்டுக்காக இயந்திரத்துக்கு வழங்கும் (பெரும்பாலும் இயந்திரம் அதன் சாதாரண இயங்கு வெப்பநிலையை அடைந்தபின்). ஆவிப்பறப்புக் கட்டுப்பாட்டு முறைமை ஒரு மூடப்பட்ட வாயு மூடியையும் கொண்டிருக்கும். இதன்மூலம் எரிபொருள் மீள்நிரப்பு குழாயினூடாக ஆவி வெளியாவது தடுக்கப்படும்.
1 அமெரிக்க கேலன் (3.8 லி) பெட்ரோலை எரிக்கும் போது பசுமையில்ல வாயுவான கார்பன் டை ஆக்சைடை 8788 கிராம் (19.374 பவுண்டு) (2.3 கிலோ/லிட்டர்) அளவில் வெளியேற்றுகிறது.
சுற்றுசூழலில் அதன் பிரித்தெடுத்தல் மற்றும் சுத்திகரிப்பு சிக்கல்களை தவிர்த்து ஏற்ப்படும் மற்றொரு விளைவு எரிக்கப்படாத பெட்ரோல் காற்றில் ஆவியாகும் போது சூரிய ஒளியுடன் ஒளிவேதியியல் வினை புரிந்து வளிமண்டலத்தில் பனிப்புகையை உற்பத்தி செய்கிறது.எத்தனாலை இதனுடன் சேர்க்கும் போது அதன் நிலைப்பு தன்மை பாதிக்கப்பட்டு இப்பிரச்சனையை தீவிரப்படுத்துகிறது.

இந்த எனினும் இந்த அபாயங்கள் வாகனங்களில் இருந்து அதிகமாக ஏற்ப்படுவதில்லை இது பெட்ரோல் விநியோகம் செய்யும் வாகனங்களின் விபத்துக்கள் மற்றும் சேமிப்பு கிடங்கில் இருந்து ஏற்ப்படும் கசிவுகள் முதலியவையே முக்கிய காரணியாக விளங்குகின்றது.எனவே தற்போது இந்த அபாயத்தை கண்டறியும் கருவிகள் நிலத்தடி சேமிப்பு கிடங்குகளில் அமைக்கப்பட்டுள்ளது.

காரீயமில்லா பெட்ரோலுக்கான பொருள் பாதுகாப்பு தரவு தாளின் படி பெட்ரோலில் குறைந்தபட்சம் 15 நச்சு பொருட்கள் உள்ளதாக தெரிவிக்கின்றது. அவற்றில் பென்சீன் (5 %), டொலுவீன் (35 %), நாப்தலீன் (1 %), ட்ரைமீதில்பென்சீன் (தொகுதி வரை 7 % ), மெத்தில் டிரை பியுடைல் ஈதர் (18 % வரை) மற்றும் 10 நச்சுபொருட்கள் உள்ளது.மேலும் குறைந்த நச்சுத்தன்மை கொண்ட எளிய நறுமண சேர்மங்கள் ஒரு கிலோகிராமுக்கு 2700 மிகி வரை உள்ளது.மேலும் பென்சீன் மற்றும் பல இடி எதிர்ப்பு பொருள் சேர்மங்கள் புற்றுநோயினை உண்டாக்கும் தன்மை கொண்டவையாக உள்ளது.
ஆஸ்திரேலியா, கனடா, நியூசிலாந்து, மற்றும் பல பசிபிக் தீவுகளில் சில ஏழை சமூகங்கள் மற்றும் உள்ளூர் குழுக்கள் பெட்ரோலை வாயு வடிவில் உள்ளித்து போதைப்பொருளாக பயன்படுத்தும் பழக்கம் ஏற்ப்படுகிறது.இதற்காக ஆஸ்திரேலியாவில் 5% மட்டுமே நறுமணப்பொருட்களை கொண்டிருக்கும் வகை பெற்றோல் உற்பத்தி செய்யப்படுகிறது.
பெட்ரோல் மிக அதிக தீப்பற்றும் திறனை கொண்டதாக உள்ளதால் அது விரிவடைந்த நிலையில் இருக்கும் போது எளிதில் ஆவியாகிறது இதனால் கருடன் கலந்து எளிதில் தீப்பற்றி எரியக்கூடிய பெட்ரோல் ஆவியை உற்பத்தி செய்கிறது.எரிதலை துவக்கும் ஒரு காரணி கிடைக்கும் போது இது மிக அபாயகரமான எரிதல் அல்லது வெடிப்பை ஏற்ப்படுத்தக்கூடும்.


</doc>
<doc id="153411" url="https://ta.wikipedia.org/wiki?curid=153411" title="ஏய் (கணினி வைரஸ்)">
ஏய் (கணினி வைரஸ்)

ஏய் நச்சுநிரல் .exe கோப்புக்களைப் பாதிக்கும். இவ் நச்சுநிரல் கணினி நினைவகத்தில் ஏற்றப்பட்டு கணினியின் இயக்கத்தில் பாதிப்பை ஏற்படுத்தும். இது எல்லா .exe கோப்புக்களையும் பாதிப்பதில்லை. மாறாக டாஸ் கோப்புக்களை இலகுவாகப் பாதிக்கும். ஏய் தேவையற்ற குப்பை பைட்டுக்களை குறித்த கோப்பின் முடிவில் இணைத்துவிடும். ஏய் நச்சுநிரல் குறைந்தளவு ஆபத்தானதாகக் கருதப்படுகிறது.


</doc>
<doc id="153413" url="https://ta.wikipedia.org/wiki?curid=153413" title="புது வாயில்">
புது வாயில்

புது வாயில் "Bāb ij-Jdïd") ( "HaSha'ar HeChadash") எருசலேம் பழைய நகரைச் சுற்றி கட்டப்பட்டிருக்கும் சுவரின் புதிய வாயிலாகும். இது கிறிஸ்தவப் பகுதிக்கும் புதிய அயலவர்களுக்கும் சுவரின் வெளியே செல்வதற்கான நேரடிப் பாவனைக்காக 1889 இல் கட்டப்பட்டது. மேல் வளைவு வாயில் கொத்தள கல்வேலையால் அலங்கரிக்கப்பட்டுள்ளது. இப்புது வாயில் கடல் மட்டத்திலிருந்து 790 மீட்டருக்கு மேல், தற்போதைய சுவற்றின் உச்சியில் கட்டப்பட்டுள்ளது.


</doc>
<doc id="153416" url="https://ta.wikipedia.org/wiki?curid=153416" title="அழகர் மலைக் கல்வெட்டுகள்">
அழகர் மலைக் கல்வெட்டுகள்

அழகர் மலைக் கல்வெட்டுகள் என்பது மதுரை அருகிலுள்ள அழகர் மலையில் காணப்படும் கல்வெட்டுகளின் தொகுதியாகும். இதுவரைக்கும் கி.மு. முதல் நூற்றாண்டு தமிழ் பிராமி கல்வெட்டுகள் முதல் கி.பி. பத்தாம் நூற்றாண்டு வட்டெழுத்துக்கள் வரையிலும் இடம்பெற்ற 12 கல்வெட்டுக்கள் கண்டறியப்பட்டுளன.




</doc>
<doc id="153418" url="https://ta.wikipedia.org/wiki?curid=153418" title="கபிலர் (பாட்டியல் புலவர்)">
கபிலர் (பாட்டியல் புலவர்)

கபிலர் என்னும் பெயர் கொண்ட புலவர்களில் பாட்டியல் பாடிய கபிலர் இவர். 

பாட்டியல் என்னும் நூல் வகையானது பொதுவாக மூன்று வகையான செய்திகளைக் கூறும். புலம் எனத் தொல்காப்பியப் பாயிரம் கூறும் இலக்கம் மொழியை அறிவியல் பார்வையில் அணுகும். முன்னோர் பாடல்களில் அமைந்துகிடக்கும் மரபுநெறியைப் புலப்படுத்தும். தொல்காப்பியம், நன்னூல், இறையனார் களவியல், புறப்பொருள் வெண்பாமாலை, நம்பி அகப்பொருள் முதலானவை புலனெறி இலக்கணங்கள். பாட்டியல் இலக்கண நூல்கள் எழுத்து, சொல், நூல் எனப் பகுத்துக்கொண்டு வேறு வகையில் அணுகும். ஐங்குறு நூறு என்னும் நூல் ஐந்து அகத்திணை மேல் ஐந்து புவலர்கள் பாடிய பாடல்களின் தொகுப்பு. பதிற்றுப்பத்து 10 அரசர்களைப் 10 புலவர்கள் 10, 10 பாடல்களாகப் பாடிய பாடல்களின் தொகுப்பு. இவை இலக்கியப் பாடல்களின் தொகுப்பு. அவற்றைப் போல, பன்னிரு பாட்டியல் என்னும் நூலும் ஒரு தொகைநூல். இதில் முன்னோர் 15 பேர் பாடிய இலக்கணப் பாடல்கள் தொகுக்கப்பட்டுள்ளன. 

இந்த 15 பாட்டியல் புலவர்களில் ஒருவர் கபிலர். இவர் பாடிய நூலிலிருந்து 24 நூற்பாக்கள் பன்னிரு பாட்டியலில் இடம் பெற்றுள்ளன. பாட்டியல் புலவர்களாக விளங்கிய கபில,பரணர் "ஆக்கவும் கெடவும் பாட வல்லவர்கள்" என யாப்பருங்கல விருத்தியுரை கூறுகிறது.


</doc>
<doc id="153421" url="https://ta.wikipedia.org/wiki?curid=153421" title="கபிலர்">
கபிலர்

காலப் பாதையில் கபிலர் என்னும் பெயரைத் தாங்கிய புலவர்கள் பலர் வாழ்ந்தனர். அவர்களைப் பற்றிய செய்திகள் உள்ள பக்கங்களுக்கு வழிநடத்துவதே இந்தத் தொகுப்புக் கட்டுரை: 
அடைமொழியிடன் கூடிய கபிலர்

இவற்றையும் காண்க.

பாரிக்குப் பின் பாரி மகளிர்க்குத்தாமே தந்தையெனும் பொறுப்பினை ஏற்று அவரை நல்ல வாழ்வில் அமைக்க இவரடைந்த துயரங்கள் பல முடிவில், அவரை பார்ப்பார் பால் அடைக்கலமாக ஒப்பித்து விட்டுத் தாமும் வடக்கிருந்து உயிர்நீத்துத் தம் நண்பனான பாரியுடன் சென்று சேர்ந்தவர்.

</doc>
<doc id="153422" url="https://ta.wikipedia.org/wiki?curid=153422" title="கபிலர் (சங்ககாலம்)">
கபிலர் (சங்ககாலம்)

கபிலர் சங்க காலத்து தமிழ்ப் புலவர்களில் குறிப்பிடத்தக்கவர். சங்க இலக்கியப் பாடல்களுள் மிக அதிக எண்ணிகையில் பாடல்களை இயற்றியவர். ; திருவாதவூரில் பிறந்தவர் எனத் [[திருவிளையாடற் புராணம் கூறுவது கபிலதேவ நாயனார் என்னும் சைவப் புலவரை.

இவர் [[அகத்திணை]]கள் பலவற்றைப் பாடும் திறமுடையவராயினும் [[குறிஞ்சித் திணை]] பற்றி பாடுவதில் தேர்ந்தவர். [[கலித்தொகை]]யில் குறிஞ்சிக் கலி, [[பத்துப்பாட்டு|பத்துப் பாட்டில்]] [[குறிஞ்சிப் பாட்டு]], [[ஐங்குறுநூறு|ஐங்குறு நூற்றில்]] குறிஞ்சித் திணை பற்றிய நூறு பாடல்களை பாடியதோடு, இத்திணைபற்றி [[அகநானூறு]], [[குறுந்தொகை]], [[நற்றிணை]] ஆகிய நூல்களிலும் மிகுதியான பாடல்களைப் பாடியுள்ளதால் "குறிஞ்சி பாடிய கபிலர்" என்றே இவரைக் கூறலாம்.

கபில முனிவர், தொல்கபிலர், கபிலதேவ நயனார் ஆகியோர் இவரினும் வேறானவர் ஆவார். [[இன்னா நாற்பது]] என்ற [[பதினெண் கீழ்கணக்கு]]த் தொகுதியில் உள்ள [[நூல்|நூலின்]] ஆசிரியரான ”[[கபிலர் (இன்னா நாற்பது பாடியவர்)|கபிலரும்]]” இவரும் ஒருவரல்லர். சங்க கால புலவர் கபிலரின் காலம் கி.மு 3 ம் நூற்றாண்டின் ஆரம்ப காலமாகும்.

இவர் தன்னை [[அந்தணர்]] என்று கூறுகிறார் . "புலனழுக்கற்ற அந்தணாளன்" என இவரை மாறோக்கத்து [[நப்பசலையார்|நப்பசலையாரும்]] பாராட்டிக் கூறுவார் .

இவர் இயற்றிய பாடல்களுள் மிகச்சிறந்துவிளங்குவது பத்துப்பாட்டிலுள்ள குறிஞ்சிப்பாட்டு ஆகும். "ஆரிய அரசன் பிரகத்தன்" என்பவனுக்கு தமிழ் அறிவித்தற்கு இப்பாட்டினைப்பாடினார். இதில் குறிஞ்சி நிலத்தில் பூத்துக் கிடந்த 99 [[பூ]]க்களையும், சிறப்பாக பன்னிரண்டு ஆண்டுக்கு ஒருமுறை பூக்கும் [[குறிஞ்சிச் செடி|குறிஞ்சிப்பூ]]வையும் குறிப்பிட்டுப்பாடியுள்ளார்.

கபிலரின் பாடல்களில் புறநானூற்றுப் பாடல்கள் 28, பதிற்றுப்பத்து நூலிலுள்ள பாடல்கள் 10, ஆக 38 பாடல்கள் புறப்பொருள் பற்றியவை. அகத்திணையில் பாடிய பாடல்கள் 197. ஆக மொத்தம் 235 பாடல்கள் இவர் பாடியனவாகச் சங்கநூல்களில் இடம் பெற்றுள்ளன. கிடைத்துள்ள 2381 சங்கப்பாடல்களில் இவரது பாடல்களின் பங்கு 10-ல் ஒரு பங்குக்கு மேல் உள்ளது. பெயர் தெரிந்த 475 புலவர்களில் இவர் ஒருவரின் பாடல்கள் மட்டும் 10-ல் ஒரு பங்குக்கு மேல் என்று காணும்போது இவரது செல்வாக்கினை நன்கு உணரமுடிகிறது. 

இவரால் பாடப்பெற்றோர் [[அகுதை]], [[இருங்கோவேள்]], [[செல்வக் கடுங்கோ வாழியாதன்]], [[சேரமான் மாந்தரஞ்சேரல் இரும்பொறை]], [[ஓரி]], [[நள்ளி]], [[காரி|மலையமான் திருமுடிக்காரி]], [[காரி|மலையன்]], [[விச்சிக்கோ]]ன், [[பேகன்|வையாவி கோபெரும் பேகன்]], [[பாரி|வேள் பாரி]] என்போர் ஆவர். இவர்களுள் பாரியின் பண்பை பற்றி இவர் பாடிய பாடல்களே அதிகம். இவர் [[பதிற்றுப்பத்து|பதிற்றுப்பத்தில்]] ஏழாம் பத்தினைப் பாடி, சேரமான் செல்வக்கடுங்கோ வாழியாதன் என்பானிடம் நூறாயிரம் காணமும், அவனது "நன்றா" என்னும் [[மலை]]யின் மீது ஏறி தனது கண்பட்ட அளவும் கொடுத்த நாட்டையும் பரிசிலாகப் பெற்றார்.

பேகன் தன் மனைவியை பிரிந்து இன்னொருத்தியுடன் கூடி வாழ்ந்த போது [[பாணர்]], [[அரிசில் கிழார்]] போன்ற புலவர்களுடன் சென்று பேகனை நல்வழிப் படுத்த முயன்றார் எனவும் அறியலாம். இவரது பாட்டால், இருங்கோவேளின் முன்னோர்கள் நாற்பத்தி ஒன்பது தலைமுறையாக [[துவரை நகர்|துவரை]] என்னும் நகரை ஆண்டு வந்தனர் என்ற சேதி தெரிய வருகிறது.சங்க கால புலவர்களில் கபிலரே முதன் முதலில் துவரை (துவாரகை)நகரம் பற்றி கூறுகிறார்.

கபிலர் வேள்பாரியின் உற்ற நண்பராக விளங்கினார். அவன்பால் மட்டுமின்றி அவனது [[பறம்பு மலை]]யினிடத்தும் மிக்க ஈடுபாடு கொண்டிருந்தார். பாரி பற்றிய இவரது பாடல்கள், இவரது சால்பையும் பாரியின் வள்ளல் தன்மையையும் தமிழகத்தே என்றென்றும் நிலைக்கச் செய்தவை. இவர், மூவேந்தரும் வஞ்சகமாக பாரியை கொன்றது கண்டு உள்ளம் வெதும்பி வெதும்பி பாடிய செய்யுட்கள், கற்போரை துயரக்கடலுள் சேர்த்துவன ஆகும். பாரிக்கு பின் பாரியின் மகளிரான அங்கவை, சங்கவை இருவருக்கும் நல்வாழ்வு அமைக்க இவர் அடைந்த துயரங்கள் பல. பாரியின் மகளிரைத் தம் மகளிராகவே கருதித் தக்க அரசர்களை நாடி இப்பெண்களைத் திருமணம் செய்து கொள்ளும்படி வேண்டினார் கபிலர். அவ்வகையில் விச்சிகோன், இருங்கோவேள் என்ற இரண்டு அரசர்களை சென்று கபிலர் வேண்டியதைப் புறநானூறு தெரிவிக்கிறது. இறுதியில், பாரி மகளிரைத் தக்க சான்றோரிடம் அடைக்கலம் தந்துவிட்டு, தாமும் வடக்கிருந்து உயிர் நீத்து தன் நண்பனான பாரியுடன் விண்ணகம் சேர்ந்தார்.

[[திருக்கோவலூர்|திருக்கோவலூரில்]] [[தென்பெண்ணை]] ஆற்றங்கரையில் உள்ள கபிலர் குன்று என்னும் பெயர் 'கபிலர்' பெயரைக் கொண்டுள்ளது.கபிலர்குன்று தமிழ்நாட்டில் விழுப்புரம் மாவட்டத்தில் உள்ள திருக்கோவிலூர் பேரூராட்சி அருகே அமைந்துள்ளது.

கபிலர்மலை தமிழ்நாட்டில் நாமக்கல் மாவட்டத்தில் உள்ள ஒரு ஊராட்சி ஒன்றியம். இங்கு புகழ்பெற்ற பாலசுப்ரமணியர் கோவில் உள்ளது.

சங்ககாலக் கபிலரைச் சங்ககாலப் புலவர்களே பாராட்டிப் பாடியுள்ளர். இதனால் இவரது பெருமை இனிது விளங்கும்.

புலன் அழுக்கற்ற அந்தணாளன் 
வாய்மொழிக் கபிலன் 

செறுத்த செய்யுட் செய்செந் நாவின்,
வெறுத்த கேள்வி விளங்கு புகழ்க் கபிலர் 

அரசவை பணிய அறம் புரிந்து வயங்கிய, 
மறம் புரி கொள்கை வயங்கு செந் நாவின், 
உவலை கூறாக் கவலை இல் நெஞ்சின், 
நனவில் பாடிய நல்லிசைக், கபிலர் பெற்ற ஊர்" 

பாரி இறந்த பின் பாடியது

[[பேகன்]] தன் மனைவி [[கண்ணகி]]யைப் பிரிந்து வேறொருத்தியுடன் வாழ்ந்துவந்தான். அவனைத் தன் மனைவியிடம் செல்லுபடி கபிலர் நயமாக எடுத்துரைக்கிறார். “நேற்று உன் அரண்மனை வாயிலில் நின்று உன்னையும் உன் மலையையும் வாழ்த்திப் பாடினேன். அப்போது உள்ளே இருந்து வாயிலுக்கு வந்து தன் மார்பை நனைக்கும் கண்ணீரை நிறுத்த முடியாமல் அழுதுகொண்டு ஒருத்தி நின்றாளே, அவள் உனக்கு யார்? இரங்கத் தக்கவள். 
[[செல்வக் கடுங்கோ வாழியாதன்|சேரமான் செல்வக் கடுங்கோ வாழியாதன்]] கபிலரின் கைகளைப் பற்றி அவை மென்மையாக உள்ளன என்றான். படைக்கருவிகளைத் தாங்கி அரசன் கைகள் காப்புக் காய்த்து வன்மையாக உள்ளன. அவன் அளித்த விருந்தை உண்டு தம் கைகள் மென்மையாக உள்ளன என அவனது வள்ளண்மையைப் புலவர் பாராட்டினார். 
ஒரு பாடலில் செல்வக் கடுங்காவுக்கு வானத்திலுள்ள ஈடாகாது எனச் சிலேடையாகப் பாடியுள்ளார். 

[[பதிற்றுப்பத்து]] தொகுப்பில் இடம்பெற்றுள்ள ஏழாம் பத்துப் பாடல்களிலும் இவர் இவனைப் புகழ்ந்து பாடியுள்ளார்.

[[ஆரிய அரசன் பிரகத்தன்]] திருமண முறையில் தமிழரின் களவு-நெறி தீது என்றான். அவனுக்குத் தமிழ்நெறி இத்தகைய மேன்மை உடையது என்பதை எடுத்துக்காட்ட இந்தக் குறிஞ்சிப்பாட்டு நூலைக் கபிலர் பாடினார். தமிழரின் களவுநெறி கற்புநெறியாக முடியும் என்பதை இது விளக்குகிறது. தினைப்புனம் காக்கும் மகளிர் பூக்களைக் குவித்து விளையாடியதைக் கூறுமிடத்து 99 மலர்களின் பெயர்களைக் குறிப்பிட்டுள்ளார்.

[[கலித்தொகை]] நூலில் [[குறிஞ்சித்திணை]]ப் பாடல் கள் 31 உள்ளன. அவற்றைப் பாடியவர் கபிலர். இவற்றைக் [[குறிஞ்சிக்கலி]] எனக் குறிப்பிடுவது வழக்கம். இவற்றில் தோழியும் தலேவியும் மாறி மாறிப் பாடும் வள்ளைப்பாட்டு உரையாடல், முதுபார்ப்பான் காதல் முதலான செய்திகள் இடம்பெற்றுள்ளன. ஒருபாடலில் அமைந்துள்ள மாலை-உவமை சுவையாக உள்ளது.

[[ஐங்குறுநூறு]] என்னும் தொகைநூலில் 500 பாடல்கள் உள்ளன. ஒவ்வொரு திணைக்கும் நூறு என்று ஐந்து திணைக்கும் ஐந்நூறு பாடல்கள். ஒவ்வொரு திணையின் நூறு பாடல்களும் ஒவ்வொரு புலவரால் காடப்பட்டவை. இந்த வகையில் குறிஞ்சித் திணைப் பாடல்களைப் பாடியவர் கபிலர்.

அகநானூற்றில் 18 பாடல்கள் , குறுந்தொகையில் 29 பாடல்கள் , நற்றிணையில் 20 பாடல்கள் என்று 67 அகத்திணைப் பாடல்களைப் பாடியுள்ளார். இந்த 67.ல் ஒன்று பாலைத்திணைப் பாடல். மற்றொன்று நெய்தல் திணைப் பாடல். ஏனையவை குறிஞ்சித்திணைப் பாடல்கள்.

வேந்தர்க்குப் பெண் தர மறுத்த மகட்பாற் காஞ்சிப் பாடல் ஒன்றில் கபிலர், கபில நெடுநகர் என்னும் ஊரைக் குறிப்பிட்டுள்ளார். பெண் தர மறுக்கப்பட்ட மறவர் மகளைப் பற்றிக் குறிப்பிடும்போது அவள் பாரியின் பனிச்சுனை போலக் காண்பதற்கு இனியவள் என்றும், (அச் சுனையில் நீராடிய பின்) அவள் தன் கூந்நலைப் புலர்த்தும் அகில் நறும்புகை கபில நெடுநகர் வரையில் கமழும் என்றும் கபிலர் குறிப்பிடுகிறார். 

இதனால் இவ்வூர் பாரியின் பனிச்சுனைக்குப் பக்கத்தில் இருந்தது என்பதை உணரமுடிகிறது. கபிலர் வாழ்ந்த இந்த ஊரை மக்கள் கபில நெடுநகர் என்றனர். இது கபிலருக்குப் பாரி வழங்கிய ஊர் எனலாம்.

தொல்காப்பியர் பாடாண் திணைப் பாடல்களின் துறைகளை விரித்துக் கூறும்போது 'கபிலை கண்ணிய வேள்வி நிலை' என்னும் துறை ஒன்றைக் குறிப்பிடுகிறார். 

இங்குக் கபிலை என்பது பசுவைக் குறிக்கும். தொல்காப்பியரின் இந்தத் தொடர் கோதானத்தைக் குறிப்பிடுகிறது.

வெண்மையும் செம்மையும், வெண்மையும் கருமையும், கருமையும் செம்மையும் என்று நிறம் கலந்த தோற்றம் கொண்ட பசுக்களைக் கபிலைப்பசு என்பது நாட்டுப்புற வழக்கு.

இந்தக் கபிலையைக் கபிலரோடு பொருத்திப் பார்க்கலாம்.


[[பகுப்பு:சங்கப் புலவர்கள்]]

</doc>
<doc id="153423" url="https://ta.wikipedia.org/wiki?curid=153423" title="புளியம்கொம்பை கல்வெட்டுகள்">
புளியம்கொம்பை கல்வெட்டுகள்

புளியம்கொம்பை கல்வெட்டுகள் என்பது தேனி மாவட்டம் ஆண்டிபட்டியில் உள்ள புளியம்கொம்பையில் காணப்படும் தமிழ் நடுகல் கல்வெட்டுகளின் தொகுதியாகும். காலம் கி.மு.300 ஆகும்.


சங்க இலக்கியங்களில் வெட்சித் திணை, கரந்தைத் திணை போன்ற திணைகள் ஆநிரை கவர்தல், ஆநீரை மீட்டல் போன்ற போர் முறைகளைக் கூறுகின்றன. இந்த இரண்டு போர்களிலும் வீர மரணம் அடைந்தவர்களைப் போற்றும் வகையில் நடுகற்கள் நடப்பட்டன. அவற்றுள் ஆகோள் என்ற எழுத்துக்கள் பொறிக்கப்பட்டிருக்கும். இதிலும் அது காணப்படுவதால் இதில் குறிப்பிடப்படும் வீரன் கூடலூரில் நடந்த வெட்சிப்போரிலோ கரந்தைப்போரிலோ இறந்திருக்க வேண்டும் என்று தெரிகிறது.



</doc>
<doc id="153427" url="https://ta.wikipedia.org/wiki?curid=153427" title="தமஸ்கு வாயில்">
தமஸ்கு வாயில்

தமஸ்கு வாயில் ( "திமாஸ்க்") அல்லது தமஸ்கசு வாயில் ("Damascus Gate") என்பது எருசலேம் பழைய நகருக்கான பிரதான நுழைவாயில் ஆகும். இது நபுலஸ் எனும் இடத்திற்கு செல்லும் நெடுஞ்சாலையில் நகரின் வடமேற்கில் சுவரில் அமைந்துள்ளது.



</doc>
<doc id="153429" url="https://ta.wikipedia.org/wiki?curid=153429" title="தமிழ் நாட்டின் வேடிக்கை சங்கங்கள்">
தமிழ் நாட்டின் வேடிக்கை சங்கங்கள்

தமிழ் நாட்டின் வேடிக்கை சங்கங்கள் என்பது தமிழ் இணைய ஊடகங்களிலும், கைப்பேசி குறுஞ்செய்திகளிலும் நகைச்சுவை மொழிகளைப் பகிர்வதற்காக பெயரளவில் உள்ள கற்பனைச் சங்கங்கள் ஆகும். இவற்றுக்கு என அலுவலகங்களோ உறுப்பினர்களோ கிடையாது. வேடிக்கையாக பேசிக்கொள்வதற்காக மட்டுமே இச்சங்கப் பெயர்கள் பயன்படுகின்றன. வின்னர் திரைப்படத்தில் இடம்பெற்ற "வருத்தப்படாத வாலிபர் சங்கம்" என்ற நகைச்சுவையான சங்கத்தின் பெயரை அடுத்து இது போன்று பெயர் வைக்கும் போக்கு தென்படுகிறது.

எடுத்துக்காட்டுகள்:



</doc>
<doc id="153435" url="https://ta.wikipedia.org/wiki?curid=153435" title="குமண தேசிய வனம்">
குமண தேசிய வனம்

அம்பாறை மாவட்டத்தின் பாணம பிரதேசத்திரேலேயே குமண தேசிய வனப்பகுதி அமைந்துள்ளது. குமண வன பகுதியானது யால விலங்குகள் சரணாலயத்தின் ஒரு எல்லையாக காணப்படுகிறது. இங்கு ஓடிக்கொண்டிருக்கும் கும்புகங் ஓயா எனும் ஆற்றின் ஒரு கரையானது குமண வன பகுதி அமைந்துள்ள அம்பாறை மாவட்டத்தின் நிருவாக பகுதிக்குள்ளும், மறுகரை அம்பாந்தோட்டை மாவட்ட நிருவாகத்துக்குள்ளும் அடங்குகின்றமை சிறப்பம்சமாகும்.

யால தேசிய வனத்தின் தொடர்ச்சியாக குமண காணப்பட்டது. முன்பு குமண யால கிழக்கு தேசிய வனம் என அழைக்கப்பட்டது. பின்னர் தற்போதைய பெயரை 5 செப்தம்பர் 2006 அன்று பெற்றுக் கொண்டது. 



</doc>
<doc id="153440" url="https://ta.wikipedia.org/wiki?curid=153440" title="பறக்கும் மீன்கள்">
பறக்கும் மீன்கள்

பறக்கும் மீன்கள் உலகம் முழுவதும் காணப்பட்டாலும் குறிப்பாக அட்லாண்டிக், பசிபிக், இந்தியப் பெருங்கடல்களின் சூடான வெப்பமண்டல மற்றும் துணை வெப்பமண்டல கடல் பகுதியில் வசிக்கின்றன. இவை ஒழுங்குபடுத்தப்பட்ட நீர்மூழ்கி கப்பல் வடிவத்தில் இருக்கும். மேற்பரப்பை உடைக்கவும் நீருக்கடியில் வேகத்தை அதிகரிக்கவும், மேலும் அவற்றின் பெரிய, இறக்கைப் போன்ற இடுப்புத் துடுப்புகள் அவர்களுக்கு காற்றில் பறக்க உதவுகிறது.

பறக்கும் மீனினம் பல உண்டு. அவைகள் தங்களை இரையாக்கி கொள்ள வரும் மற்ற கடல் உயிரினங்களில் இருந்து தப்பிக்க, பறக்கும் திறன் பெற்றிருக்காலாம் என்று கருதப்படுகிறது. பிளாங்டன் உள்ளிட்ட மீன்கள் உணவுக்காக பறக்கும். பறக்கும் மீன் துடுப்புகள் எல்லாம் மேல் மடல்களைக் காட்டிலும் நீண்ட கீழ் மடல் கிளைவிட்ட வால்களில் இருக்கிறது. பல இனங்கள் இடுப்பு துடுப்புகள் பெரியதாக இருக்கும் இவை நான்கு இறகு பறக்கும் மீன் எனப்படும்.

ஒரு மணி நேரத்திற்கு 37 மைல் (60 கிலோமீட்டர்) பறக்கிறது. பறக்கும் மீன் நீரினுள் இருக்கையில் தன் இறக்கை போன்ற துடுப்பை, உடலோடு ஒட்டியவாறு சுருக்கி வைத்திருக்கும். வேகமாகச் செல்ல நினைக்கையில், நீரினுள் இருக்கும் போதே பறப்பதற்கு முன் ஓடுதளத்தில், ஓடும் விமானம் போல் வேகமெடுத்து, நீரின் மேற்பறப்பை நோக்கி நீந்தி வந்து, நீர்பரப்பை அடைந்ததும் தன் பக்கத்துடுப்புகளை முழுவதும் விரித்துத் துள்ளித் தாவும். பெரிய விசை நீருக்கடியில் பெறுவதன் மூலம் மேல்நோக்கி நான்கு இறகு பறக்கும் மீன் மேற்பரப்பை உடைக்கிறது சில நேரங்களில் 4 அடி (1.2 மீட்டர்) அதிகமான உயரங்களை அடைந்து 655 அடி (200 மீட்டர்) வரை, நீண்ட தூரம் காற்றில் பறக்கிறது.


</doc>
<doc id="153441" url="https://ta.wikipedia.org/wiki?curid=153441" title="கடல் விசிறி">
கடல் விசிறி

கடல் விசிறி என்பது கடலின் அடியில் மட்டுமே வாழும் உயிரினமாகும். இவை ஒரே இடத்தில் நின்று வளரும் தன்மை கொண்டவை. சல்லடை போல தோற்றம் கொண்ட இந்த உயிரினம், நீர் வழியே கடந்து செல்லும் சிறிய உயிரினங்களை உண்டு வாழும். சல்லடை வழியே வடிகட்டி உண்பது இதன் தனிச்சிறப்பு. ஆண்டுக்கு ஒரு செ.மீ., குறைவான வளர்ச்சியே இவற்றுக்கு உண்டு. இவற்றின் உருவ அமைப்பை பார்க்கும் வளர்ச்சியை பெற குறைந்தது 15 ஆண்டுகள் ஆகும். இதனால் இவை நீண்ட நாள் வளரும் உயிரினமாகிறது. கடலின் அடியில் இருக்கும் இதன் உருவ அமைப்பு மீன் உற்பத்தி, நண்டு, சிப்பிகள் இனப்பெருக்கத்துக்கு பேருதவியாக உள்ளது. கடல் அடியில் கலங்கம் ஏற்படாமல் இருக்க "கடல் விசிறி'கள் பங்கு முக்கியமானதாகும்.

பவளப்பாறையை யொட்டிய பகுதியில் தான் இவை காணப்படும். இவற்றின் மருத்துவ குணம் குறித்து பல்வேறு ஆய்வுகள் தற்போதும் நடந்து வருகிறது. மிருதுவான இவை மடிவலைகளில் பெரும்பாலும் சிக்கிவிடுகின்றன. தொடர்ந்து அழிந்து வரும் இந்த இனத்தின் வகை தற்போது 20க்கும் குறைவாகவே மன்னார் வளைகுடாவில் உள்ளன.


</doc>
<doc id="153444" url="https://ta.wikipedia.org/wiki?curid=153444" title="இந்திய எலி நண்டு">
இந்திய எலி நண்டு

இந்திய எலி நண்டு ("Emerita asiastica") என்பது எலி நண்டு பேரினத்தைச் சேர்ந்த நண்டு இனம் ஆகும். இவை கடற்கரையோரம் உள்ள மணலில் வலை தோண்டி மறைந்து வாழ்கின்றன. இதற்கு ஐந்து இணை கால்கள் இருந்தாலும், நண்டுகளைப் போல் வெட்டு கொடுக்குகள் இல்லை. இவை பக்கவாட்டில் நகராது. பின்னோக்கி நகரும் தன்மை கொண்டவை.

கடற்பறவைகளிடம் இருந்து தப்பிக்க, அலை அடிக்கும் அரிப்பள்ளம் அருகே எலி நண்டுகள் வலை தோண்டி மறைந்து கொண்டு வாழும். இந்த எலி நண்டுகளுக்கு இரண்டு நீண்ட உணர்வு தண்டுகள் முகப் பகுதியில் உள்ளன. கடல் நீர் ஏற்றத்தையும் வற்றலையும் தெரிந்து கொள்ள இந்த உணர்வு தண்டுகள் உதவுகின்றன. மற்ற நண்டுகளைப் போல் இதன் ஓடுகள் தோலுரிக்கும் தன்மை உடையது.

இவற்றில் ஆண், பெண் என்று உண்டு. சில ஆண் எலி நண்டுகள் ஓட்டின் அளவு 3.5 மி.மீட்டர் ஆகும். வளர்ந்த பிறகு, ஆண் தன்மை மறைந்து, பெண் இனமாக மாறும். அதே நேரத்தில், அது முழு வளர்ச்சி பெற்ற பெண்ணாகவும் இருக்காது. பின்பக்க பகுதியில் சினை முட்டைகள் காணப்படும். கடல் அலை கரையைத் தொட்டு திரும்பும் நேரத்தில், கடல் நீரிலுள்ள மிதவை உயிர் பொருள், மற்றும் சிறு உயிரிகளை உண்டு இவை உயிர் வாழும். மீனவர்கள் தூண்டில்களில் மீன் பிடிக்க இரையாக எலி நண்டுகளைப் பயன்படுத்துகின்றனர்.


</doc>
<doc id="153445" url="https://ta.wikipedia.org/wiki?curid=153445" title="மூக்கன் (பறவை)">
மூக்கன் (பறவை)

தமிழில் மூக்கன் எனப்படும் காட்விட் ("Godvit") என்னும் பறவை "லிமோசா" ("limosa") இனத்தைச் சேர்ந்தது. இவை இடைவிடாது தொடர்ந்து எட்டு நாட்கள் வரை பறக்கும். ஓய்வெடுப்பதற்கோ, உணவு உட்கொள்வதற்கோ ஒருமுறை கூட பயணத்தை முறிப்பதில்லை. ஒரு மணி நேரத்துக்கு ஒருமுறை தனது உடல் எடையில் 0.41 சதவீதம் அளவு உணவைக் கிரகித்துக் கொண்டு புயல் வேகத்தில் பயணத்தை மேற்கொள்கிறது. 

ஒவ்வொரு இலையுதிர்க் காலத்திலும் அலாஸ்காவில் இருந்து நியூசிலாந்துக்கு எட்டு நாள் பயணத்தை மேற்கொள்கிறது காட்விட் பறவை. வசந்த காலம் வந்ததும் மறுபடி நியூசிலாந்தில் இருந்து அலாஸ்காவுக்கு 11 ஆயிரம் கிலோமீட்டர் பயணத்தை மேற்கொள்கிறது. மற்ற பறவைகளுடன் ஒப்பிடும்போது இவை பறப்பதற்க்குக் குறைவான சக்தியையே பயன்படுத்துகின்றன. காட்விட்' பறவைக்குச் சக்தியை அளிப்பது கொழுப்பும், புரதமும்தான். காற்றின் எதிர்ப்பைக் குறைக்கும் ஏரோடைனமிக் உடல் அமைப்பும் உதவுகிறது.


</doc>
<doc id="153449" url="https://ta.wikipedia.org/wiki?curid=153449" title="ஏரோது வாயில்">
ஏரோது வாயில்

ஏரோது வாயில் ( "பூக்களின் வாயில்", ) எருசலேம் பழைய நகர் சுவரிலுள்ள ஓர் வாயில். இது கடல் மட்டத்திலிருந்து 755 மீட்டர் உயரத்திலுள்ளது. முஸ்லிம் பகுதியை .இணைக்கும் இது, தமஸ்கு வாயிலுக்கு அருகாமையிலுள்ளது.


</doc>
<doc id="153451" url="https://ta.wikipedia.org/wiki?curid=153451" title="ஒருதானி">
ஒருதானி

ஒருதானி (One Man Army) என்பது ஒரு தானைக்கூரிய (படை) அனைத்து செயல்களையும் ஒருவனே படையின் உதவியிலாமல் செய்வதாகும். இந்த செயல்கள் இலக்கியங்களிலும், நாடகம் மற்றும் திரைப்படங்களிலும், கடவுள், தொன்மம் மற்றும் புராணங்களிலும் அதிகம் காணப்படுகிறது.

தலையாலங்கானத்துச் செருவென்ற பாண்டியன் நெடுஞ்செழியன் என்ற பாண்டியர் மன்னன் இளவயதிலேயே தன்னை எதிர்த்து வந்த இரு பெரும் வேந்தர் மட்டும் ஐங்குறு வேளிர் ஆகியோரின் சேனைகள் கொண்ட எழுவர் கூட்டணியை ஒருதான் ஆகிப்பொருது வென்றான். 


</doc>
<doc id="153452" url="https://ta.wikipedia.org/wiki?curid=153452" title="பாம்புத் தாரா">
பாம்புத் தாரா

பாம்புத் தாரா அல்லது வழுவாங்கி(பேரினம்: "Anhinga" அன்கின்கா) நீர் நிலைகளில் வாழக்கூடிய ஒரு பறவை இனமாகும். இப் பறவையை ஆங்கிலத்தில் டார்டர் (Darter) என்று அழைப்பார்கள். இந்தப் பறவையின் பிரதான உணவு மீன்கள் ஆகும். இப்பறவை மீன் பிடிப்பததற்கும் மீன் கொத்தி, கொக்கு, நாரை போன்ற மற்ற மீனுண்டு வாழும் பறவைகள் மீன் பிடிப்பதற்கும் ஒரு வித்தியாசம் உண்டு. மற்ற பறவைகள் மரக் கிளைகளிலோ அல்லது ஆகாயத்தில் பறந்தபடி இருந்து கொண்டோ நீரின் மேல் பரப்பிற்கு வரும் மீன்களைக் கொத்திப் பிடிக்கும். ஆனால் இந்தப் பறவையோ தண்ணீரில் தலையை மட்டும் வெளியே நீட்டிக் கொண்டு நீந்திக் கொண்டிருக்கும். அப்போது எதிர்ப்படும் மீனைப் பிடித்து தண்ணீரில் இருந்த படியே உண்ணும். இது தன் உடல் பூராவையும் நீருள் வைத்துக் கொண்டு நீந்தும்போது பாம்பு நீரில் நீந்திச் செல்வது போலவே தோன்றும். இப்பறவைக்கு பாம்புத் தாரா எனப் பெயர் வரக் காரணமும் இதுவே.

மீன் ஒன்றைப் பிடித்த உடன் கழுத்தை மட்டும் நீருக்கு வெளியே நீட்டி அந்த மீனின் தலை முதலில் வாயுள்ளே செல்லும்படி தூக்கிப் போட்டு பிடித்து பின் விழுங்கும். மற்ற நீர் வாழ் பறவைகள் தண்ணீரில் இருக்கும்போது அவற்றின் உடல் நீரில் மூழ்கிடாது மிதந்திடும். அவற்றின் சிறகுகளில் தண்ணீர் ஒட்டாது. காரணம் அவற்றின் சிறகுகளில் ஒரு வகை எண்ணைப் பசை இருக்கும். தவிரவும் சிறகுகளுக்கிடையே இருக்கும் காற்று அப்பறவைகளை மிதக்கச் செய்யும். ஆனால் பாம்புத் தாராவின் சிறகுகளில் அந்த எண்ணைப் பசை இல்லாதலால் தண்ணீர் சுலபமாக ஒட்டிக் கொண்டு, பளுவாக்கி, அதன் உடலை நீருக்கடியில் கொண்டு செல்லும்.

இனப் பெருக்கக் காலத்தில் பாம்புத் தாரா குடும்பம் நடத்துவது நீர் நிலைகள் அருகேயுள்ள, மரக் கிளைகளில் குச்சி, சுள்ளிகளைக் கொண்டு கட்டிய கூடுகளில் ஆகும்.

வழுவாங்கி, நெய்காக்கை ஆகியவை இதன் வேறு பெயர்கள்.


</doc>
<doc id="153453" url="https://ta.wikipedia.org/wiki?curid=153453" title="சிங்க வாயில்">
சிங்க வாயில்

சிங்க வாயில் ( Sha'ar Ha'Arayot, , எருசலேம் பழைய நகர் சுவரிலுள்ள திறக்கப்பட்டிருக்கும் ஏழு வாயில்களில் ஓன்று. இது புனித ஸ்தேவான் வாயில் எனவும் ஆட்டுமந்தை வாயில் எனவும் அழைக்கப்படும்.



</doc>
<doc id="153456" url="https://ta.wikipedia.org/wiki?curid=153456" title="தங்க வாயில்">
தங்க வாயில்

தங்க வாயில் கிறிஸ்தவ இலக்கியங்களில் காணப்படும் பெயரும், எருசலேம் பழைய நகரில் உள்ள பழைய வாயில்களில் ஒன்றுமாகும். யூத பாரம்பரியத்தின்படி, செக்கீனா (שכינה) (புனிதப் பிரசன்னம்) இவ்வாயில் வழியாக வெளிப்பட்டது. இது மீண்டும் மெசியா (மீட்பர்) வரும்போது (எசேக்கியேல் 44:1–3) ஏற்பட்டு, தற்போதுள்ள வாயில் நீக்கப்பட்டு புதிய வாயில் உருவாகும். இதனால்தான் இவ்விடத்திலிருந்த முன்னைய வாயிலில் யூதர்கள் இரக்கத்திற்காக வழிபட்டார்கள்.


</doc>
<doc id="153459" url="https://ta.wikipedia.org/wiki?curid=153459" title="பேரூர் பட்டீசுவரர் கோயில்">
பேரூர் பட்டீசுவரர் கோயில்

பேரூர் பட்டீசுவரர் கோயில் இந்தியாவின் தமிழ்நாடு மாநிலம் கோயம்புத்தூர் மாவட்டத்தில் பேரூரில் அமைந்து இருக்கும் ஒரு இந்து சைவ சமய கோயில் ஆகும். இக்கோயில் கோவை மாநகரில் இருந்து 7 கி.மீ. தொலைவில் நொய்யல் ஆற்றை ஒட்டி அமைந்துள்ளது. இக்கோயில் அருணகிரிநாதர், கச்சியப்ப முனிவர் போன்றவர்களால் பாடப்பெற்றதாகும். இங்கு சிவபெருமான் பட்டீசுவரர் என்ற பெயருடன் "பச்சை நாயகி" அம்மன் துணையுடன் அருள்பாலிக்கிறார். இங்கிருக்கும் லிங்கம் "சுயம்பு லிங்கம்" என்று நம்பப்படுகிறது.
தமிழர்களின் சிற்பக்கலைக்கு சான்றாக இத்திருக்கோயிலின் தூண்கள் அமைந்துள்ளன. இவற்றை பக்தர்கள் புகைப்படம் எடுக்க அனுமதி இல்லை.

இத்திருக்கோயிலின் புராதனப் பெயர் பிப்பலாரண்யம் (பிப்பலம் = அரச மரம்; ஆரண்யம் = காடு).மேலும், காமதேனுபுரி, பட்டிபுரி,ஆதிபுரி, தட்சிண கயிலாயம், தவசித்திபுரம், ஞானபுரம், சுகலமாபுரம், கல்யாணபுரம், பிறவா நெறித்தலம், பசுபதிபுரம், மேலை சிதம்பரம் போன்ற மற்ற பெயர்களும் வழங்கப்படுகின்றன.

இக்கோயில் கரிகால சோழனால் கட்டப்பட்டது. ஒன்பதாம் நூற்றாண்டில் சுந்தரர் இக்கோயிலுக்கு வருகை புரிந்து தேவாரப் பாடல்கள் பாடியிருக்கிறார். பிற்காலதில் சோழ பேரரசன் ராஜ ராஜ சோழன் ஆட்சியில் இக்கோயிலில் அர்த்த மண்டபம் மற்றும் மகா மண்டபம் ஆகியவை கட்டப்பட்டு, கோயிலுக்கு அளிக்கப்பட்ட பல்வேறு நன்கொடைகள் அங்குள்ள சுவர்களில் ஆவணப்படுத்தப்பட்டன. பின்னர் பதினேழாம் நூற்றாண்டு வரை போசளப் பேரரசு, விஜயநகரப் பேரரசு மற்றும் நாயக்க மன்னர்கள் ஆட்சியின் கீழ் பல்வேறு நன்கொடைகள் இக்கோயிலுக்கு அளிக்கப்பட்டு வந்துள்ளன.

இக்கோயிலின் கனக சபை பதினேழாம் நூற்றாண்டில் அழகாத்ரி நாயக்கரால் கட்டப்பட்டது. பதினெட்டாம் நூற்றாண்டில் 63 நாயன்மார்களைக் கொண்ட மண்டபம் கட்டப்பட்டது. இருபதாம் நூற்றாண்டில் கல்யாண மண்டபம் மற்றும் முன் மண்டபம் ஆகியவை கட்டப்பட்டு விமானமும் செப்பனிடப்பட்டது.

ஒரு சமயம் பிரம்ம தேவர் படைப்புத் தொழிலினிடையே சோர்வுற்றுக் கண்ணயர்ந்து விட்டார். இதை அறிந்த திருமால் காமதேனுவை அழைத்து “நீ சிவபெருமானை நோக்கி தவமிருந்து அவருடைய அருள் பெற்று பிரம்மாவினுடைய படைப்புத்தொழிலை மேற்கொள்வாயாக” என்று கட்டளையிட்டார். அதன்படி காமதேனுவும் இமயமலையில் அருந்தவமிருந்ததராம். ஆனால் சிவபெருமான் அருள் சித்திக்கவில்லை.

அச்சமயம் நாரத முனிவர் தஷிணகைலாயம் பற்றிச்சொல்ல, காமதேனுவும் கன்றுடன் அந்த இடத்தை அடைந்தது. அங்கே ஆதிலிங்க மூர்த்தியாகக் காஞ்சி நதிக்கரையில் இருந்த சிவபெருமானுக்கு தினமும் பாலபிஷேகம் செய்து தவமிருந்தது. ஒரு நாள் காமதேனுவின் கன்றான பட்டி, அந்த ஆதிலிங்க மூர்த்தியின் மேல் கவிந்திருந்த புற்றை விளையாட்டாய்க் குலைத்து விட்டது. கன்றின் குளம்படி சிவபெருமானின் திருமுடியில் அழுந்தப் பதிந்து விட்டது.

பதறிப்போன காமதேனுவின் வருத்தத்தைப் போக்கும் விதமாக, சிவபொருமான் தோன்றினார். “பார்வதி தேவியின் வளைத் தழும்மை என் மார்பகத்தில் ஏற்றது போல் உன் கன்றின் குளம்படித் தழும்பையும் மகிழ்ச்சியுடன் ஏற்கிறேன்” என்று ஆறுதல் கூறினார். “இது முக்தி தலம் என்பதால், நீ வேண்டும் சிருஷ்டி ரகசியத்தை இங்கே அருள முடியாது. அதை திருக்கருவூரிலே அருளுகிறேன். இங்கே நீ தொடர்ந்து தவமிருந்து எனது நடன தரிசனத்தைக் காணலாம். உன் நினைவாக இத்தலம் பட்டிபுரம் காமதேனுபுரம் என்று வழங்கப்படட்டும். எனக்கு பட்டிநாதர் என்ற ஒரு திருப்பெயரும் இவ்வூரில் வழங்கட்டும்” என்று அருளினார்.

இந்த புராணத்தை மெய்ப்பிக்கும் வகையில் சிவலிங்கத்தின் திருமுடியில் குளம்படித் தழும்பை இன்றும் காணலாம். இந்நிகழ்வின் காரணமாக இக்கோயிலில் இருக்கும் இறைவன் பட்டீசுவரர் என்றே அழைக்கப்படுகிறார்.

இத்தலம் "தேவாரம்" போன்ற சமய இலக்கியங்களிலும் பல வரலாற்று இலக்கியங்களிலும் குறிப்பிடப்பட்டுள்ளது. அருணகிரிநாதரால் பாடப்பட்ட "திருப்புகழ்" மூலமாக இத்தலத்தை பற்றிய ஐந்து நூற்றாண்டுகளுக்கு முந்தைய தகவல் கிடைக்கின்றன. சோழர்களின் "பூர்வ பட்டையம்" இவ்வாலயத்தின் வரலாற்றையும் இத்தலத்தில் வாழ்ந்த மக்களை பற்றியும் தகவல்களை கொண்டுள்ளது. இக்கோயிலுள்ள நூற்றாண்டுகள் பழமை வாய்ந்த கல்வெட்டுகளில் இருந்து ஆயிரம் வருடங்களுக்கு முன் இருந்த வழக்கங்களை அறிந்துகொள்ள முடிகிறது.

தமிழ் உழவர்கள் இன்னமும் விடாது செயல்படுத்திக் கொண்டிருக்கும் சடங்குகளில் ஒன்று நாற்று நடவுத் திருவிழா. இந்திர விழாச் சடங்குகளில் இதுவும் ஒன்றாகக் காணப்பட்டாலும், நாற்று நடவுத் திருவிழா தமிழர் திருவிழாவாகும். திருப்பேரூர் பட்டீசுவரர் கோயிலில் ஆண்டுக்கொருமுறை நாற்று நடும் விழா ஆனி மாதத்தில் கிருத்திகை தொடங்கி பூராட நட்சத்திரத்தில் நாற்று நடவும், உத்திரத்தில் திருமஞ்சனமும் ஆக கோலாகலமாய் நடக்கிறது. காஞ்சி நதிக்கரையில் நாற்று நடும் திருவிழா இன்றும் சிறப்பாக நடைபெறுகிறது. இவ்விழா ஏற்பட்ட வரலாறு பின்வருமாறு:

"சகலமும் தானே" என்ற தத்துவத்தை சுந்தரருக்கு உணர்த்த எண்ணிய சிவபெருமான், சுந்தரர் திருப்பேரூர் வந்திருந்தபோது விவசாயியாக அவதாரமெடுத்தார். சிவபெருமான் மள்ளராகவும் உமாதேவி மள்ளியாகவும் பெண்ணாகவும் நாற்று நடச் சென்றனர். தனது பக்தரான சுந்தரரை பற்றி நன்கு அறிந்த சிவபெருமான் 'சுந்தரன் வந்து கேட்டால் நான் இருக்கும் இடத்தை சொல்லாதே' என்று நந்தி தேவரை எச்சரித்துவிட்டு சென்றார். இறைவனை தரிசிக்க கோயிலுக்கு வந்த சுந்தரமூர்த்தி நாயானார், கோயிலில் இறைவனை காணாமல் நந்தி தேவரை விசாரித்தார். சிவபெருமானின் எச்சரிக்கையையும் மீறி நந்தி தேவர் சுந்தரரிடம் இறைவன் இருக்குமிடத்தை கூறிவிட்டார். சுந்தரரும் நதிக்கரையில் நாற்று நட்டுக் கொண்டிருந்த சிவபெருமானை தரிசித்து மகிழந்தார். நந்தி தம் சொல் மீறியதற்காகக் கோபம் கொண்டு, கையிலிருந்த மண் வெட்டியால் நந்தியின் தாடையில் சிவபெருமான் அடித்து விட்டார். (இந்தக் கோயிலில் நந்தி தேவரின் தாடை சற்று சப்பையாகக் காட்சியளிக்கிறது). பிறகு நந்தி தேவர், மன்னிப்பு வேண்டி தவமிருக்க, தனது தாண்டவ தரிசனத்தை அவருக்கு சிவபெருமான் அருளினார்.

இக்கோயிலில் பல்வேறு கோபுரங்களும் மண்டபங்களும் உள்ளன. இக்கோயிலின் மண்டபம் ஒன்றில் செய்யப்பட்ட நடராஜர் சிலை உள்ளது. அம்மண்டபத்தின் தூண்களில் அழகிய சிற்பங்களும் அதன் மேற்கூரையில் கல்லால் ஆன சங்கிலியும் அமைந்துள்ளன.

இக்கோயிலில் பட்டி விநாயகர் சன்னிதியும், அரச மரத்தடியில் அரசம்பலவாணர் (சிவபெருமான்) சன்னிதியும் அமைந்துள்ளன. அந்த அரச மரத்தின் அடியில் சிவபெருமான் தாண்டவமாடியதாக நம்பப்படுகிறது. இக்கோயில் பிறவாப்புளி (புளியமரம்) மற்றும் இறவாப்பனை (பனைமரம்) ஆகியவற்றை தல விருட்சமாகக் கொண்டுள்ளது.

இத்திருக்கோயிலை அனைத்து நாட்களிலும் வழிப்படலாம். வழிப்பாட்டு நேரங்கள், கீழ்க்கண்ட வாரு 

காலை : 05:30 முதல் 01:00 வரை

மாலை : 04:00 முதல் 09:00 வரை

பேரூர் கோயில் கல்வெட்டு ஒன்றில் தண்ணீர் பிரச்சனையில் உடைக்கப்பட்ட கரையை சீராக்கும் செலவை யார் எவ்வளவு செய்ய வேண்டும் என்பது பதிவு செய்யப்பட்டுள்ளது. இக்கோயில் தேவார வைப்புத்தலமாகும்.



</doc>
<doc id="153461" url="https://ta.wikipedia.org/wiki?curid=153461" title="குப்பைமேட்டு வாயில்">
குப்பைமேட்டு வாயில்

குப்பைமேட்டு வாயில் எருசலேம் பழைய நகர் சுவரிலுள்ள வாயில்களில் ஓன்றாகும். இது சில்வான் வாயில் எனவும் மொக்ராபி வாயில் () எனவும் அழைக்கப்படும்.

இது கோயில் மலையின் தென்மேற்காகவும், பழைய நகரின் தென்கிழக்கு மூலையிலும் அமைந்துள்ளது.



</doc>
<doc id="153463" url="https://ta.wikipedia.org/wiki?curid=153463" title="தேசிய நெடுஞ்சாலை 65 (இந்தியா)">
தேசிய நெடுஞ்சாலை 65 (இந்தியா)

தேசிய நெடுஞ்சாலை 65 அல்லது தேநெ 65 என்பது, இந்தியாவின் அரியானா மாநிலத்தின் அம்பாலா என்னும் இடத்தையும், ராஜஸ்தானில் உள்ள பாலி நகரையும் இணைக்கும் தேசிய நெடுஞ்சாலை ஆகும். என்எச் 65 இன் 690 கிமீ மொத்த தூரத்தில் 240 கி.மீ. அரியானாவிலும். 450 கி.மீ. ராஜஸ்தானிலும் உள்ளது.



</doc>
<doc id="153464" url="https://ta.wikipedia.org/wiki?curid=153464" title="சீயோன் வாயில்">
சீயோன் வாயில்

சீயோன் வாயில் (, "ஸார் சையோன்", அரபு: "பப் சக்யூன்") என்பது எருசலேம் பழைய நகர் சுவரிலுள்ள எட்டு வாயில்களில் ஓன்று. இது அராபியில் யூதப் பிரிவிலுள்ள வாயில் மற்றும் தீர்க்கதரிசி தாவீது வாயில் எனவும் அழைக்கப்படும்.


</doc>
<doc id="153466" url="https://ta.wikipedia.org/wiki?curid=153466" title="யோப்பா வாயில்">
யோப்பா வாயில்

யோப்பா வாயில் (, "ஸார் யஃபோ"; , "நண்பனின் வாயில்"; "தாவீதின் மன்றாட்டுச் சுவர் வாயில்";தாவீதின் வாயில்) என்பது எருசலேம் பழைய நகர் வரலாற்றுச் சுவரிலுள்ள கல்லாலான பெரும் நுழைவாயில் ஆகும். இது எருசலேம் பழைய நகர் சுவரிலுள்ள எட்டு வாயில்களில் ஓன்று. இந்த வாயில்மட்டுமே சுவற்றுக்கு செங்குத்தாக அமைக்கப்பட்டுள்ளது. யாரும் எளிதில் நுழையாமல் தடுப்பதற்கான ஓர் உத்தியாக இப்படி அமைக்கப்பட்டிருக்கலாம். அல்லது யோப்பா துறைமுகத்தில் இருந்து இறங்கி வருபவர்கள் வரும் சாலைக்கு வசதியாக இவ்வாறு அமைக்கப்பட்டிருக்கலாம்.

யோப்பா வாயில், யோப்பா சாலை ஆகிய இரண்டும் யோப்பா துறைமுகத்தில் இருந்தே இப்பெயர்களைப் பெற்றன. இத்துறைமுகத்தில் இருந்துதான் தீர்க்கதரிசி ஜோனா தமது கடல் பயணத்தைத் தொடங்கினார்.



</doc>
<doc id="153467" url="https://ta.wikipedia.org/wiki?curid=153467" title="ஆந்திரத் திரைப்படத்துறை">
ஆந்திரத் திரைப்படத்துறை

ஆந்திரத் திரைப்படத் துறை என்பது இந்திய நாட்டின் மாநிலமான ஆந்திரத்தின் தலைநகராகிய ஐதராபாத்தை மையமாகக் கொண்டு இயங்கும் தெலுங்குத் திரையுலகம் ஆகும். இது ”டோலிவுட்” எனவும் அழைக்கப்படுகிறது. இது கட்டமைப்பிலும், திரைப்பட வினியோகத்திலும் இந்தியாவின் இரண்டாவது பெரிய திரைப்படத்துறையாக விளங்குகிறது. 2011ஆம் ஆண்டின் கணக்கின்படி ஆண்டிற்கு அதிக திரைப்படங்களை தயாரித்த திரைத்துறையாக இருந்தது. மேலும், இது உலகிலேயே திரைப்படத் தயாரிப்பு வசதிகளைக் கொண்டுள்ள, பெரிய திரைப்படத் துறை என்பதால், கின்னஸ் உலக சாதனைகள் பட்டியலில் இடம் பெறுகிறது. இது அமெரிக்காவின் மோஷன் பிக்சர்ஸ் என்னும் நிறுவனத்துடன் புரிந்துணர்வு ஒப்பந்தம் செய்துள்ளது.

இது 1948இல் சென்னையில் நிறுவப்பட்டது. பின்னாளில் ஐதராபாத்துக்கு மாற்றப்பட்டது. மொழிபெயர்க்கப்பட்ட இந்தி, தமிழ், மலையாள மொழித் திரைப்படங்கள், தெலுங்குத் திரைப்படங்களை விடவும் அதிக வெற்றி பெறுவதால், ஆந்திர மாநில அரசு பிற மொழிப் படங்களுக்கு வரியை அதிகப்படுத்தியுள்ளது. 


</doc>
<doc id="153477" url="https://ta.wikipedia.org/wiki?curid=153477" title="ஒன்றொழிபொதுச்சொல்">
ஒன்றொழிபொதுச்சொல்

ஒன்றொழி பொதுச்சொல் என்பது தொடரில் முன் பின் வரும் சொற்களின் குறிப்பால் ஒரு பாலைத் தவிர்த்து மற்றொரு பாலைக் குறிப்பால் உணர்த்தும் சொல்லாகும். தமிழில் உயர்திணை, அஃறிணை ஆகிய இரு திணைகளிலும் பொதுவான சொற்கள் உண்டு. தொடரில் முன் பின் வரும் சொற்களின் குறிப்பால் அது குறிக்கும் பாலை நாம் அறியலாம் இவ்வாறு குறிப்பால் உணர்த்தும் சொல் ஒன்றொழி பொதுச்சொல் எனப்படும்.

 
இத் தொடரில் மக்கள் என்னும் சொல் அதனை அடுத்து வரும் "போர்க்களம்" என்ற சொல்லினால் பெண்பாலைத் தவிர்த்து ஆண் பாலை உணர்த்தியது.

இத் தொடரில் மாடு என்னும் சொல் அதனை அடுத்து வரும் "பால் கறக்கிறது" என்ற தொடரால் ஆண்பாலைத் தவிர்த்து பெண் பாலை உணர்த்தியது.


</doc>
<doc id="153482" url="https://ta.wikipedia.org/wiki?curid=153482" title="யூதப் பகுதி">
யூதப் பகுதி

யூதப் பகுதி (, "HaRova HaYehudi" or the "Rova", , "Harat al-Yehud") எருசலேம் பழைய நகரிலுள்ள நான்கு பாரம்பரிய பகுதிகளில் ஒன்று ஆகும். 116,000 சதுர மீட்டர் பரப்பு சுவர் கொண்ட நகரின் தென்கிழக்குப் பகுதிவரை பரந்து கிடக்கின்றது. தெற்கில் சீயோன் வாயிலுக்கும், மேற்கே ஆர்மேனியப் பகுதிக்கும், வடக்கே சங்கிலி வீதிக்கும், கிழக்கிலுள்ள கோயில் மலை மற்றும் மேற்குச் சுவர் வரை நீண்டு காணப்படுகின்றது.


</doc>
<doc id="153483" url="https://ta.wikipedia.org/wiki?curid=153483" title="ஆர்மேனியப் பகுதி">
ஆர்மேனியப் பகுதி

ஆர்மேனியப் பகுதி ( "Haykakan t'ağamas", , ) எருசலேம் பழைய நகரிலுள்ள நான்கு பாரம்பரிய பகுதிகளில் ஒன்று ஆகும். இது நான்கு பகுதிகளில் சிறியதும், குறைந்தளவு சனத் தொகையிணையும் கொண்டுள்ளது.

2001 இல், 2,500 ஆர்மேனியர்கள் எருசலேத்தில் வாழ்ந்தார்கள். அதிகமானோர் புனித ஜேம்ஸ் துறவுமடத்திலுள்ள ஆர்மேனிய பிதாக்கள் இருப்பிடத்ததைச் சுற்றி வாழ்கின்றனர். இதுவே அனேகமான ஆர்மேனியப் பகுதியை கொண்டிருக்கின்றது.




</doc>
<doc id="153484" url="https://ta.wikipedia.org/wiki?curid=153484" title="தொல்காப்பியப் பாயிரம்">
தொல்காப்பியப் பாயிரம்

தொல்காப்பியப் பாயிரம் என்பது தொல்காப்பியத்தின் முன்பகுதியில் ‘சிறப்புப் பாயிரம்’ எனத் தலைப்பிட்டுப் பதிப்பிக்கப்பட்டுள்ள பாடல். இதனைப் பாடியவர் பனம்பாரனார்.

நூலுக்கு முன்னுரையாக அமையும் பகுதி ஒன்றை 13ஆம் நூற்றாண்டில் தோன்றிய நன்னூல் இலக்கணம் பாயிரம் எனக் குறிப்பிடுகிறது. பாயிரம் என்னும் சொல்லே தொல்காப்பியத்திலும், சங்கப்பாடல்களிலும் இல்லை. எனினும் பனம்பாரனார் என்பவர் தொல்காப்பியம் என்னும் நூலைப்பற்றியும், தொல்காப்பியரைப் பற்றியும் எழுதியுள்ள பாடல் ஒன்று தொல்காப்பியத்துக்கு முன் ‘சிறப்புப் பாயிரம்’ எனத் தலைப்பிட்டுப் பதிப்பிக்கப்பட்டுள்ளது.

இந்தப் பாடலில் அமைந்துள்ள செய்திகளை உள்ளத்தில் கொண்டு நன்னூல் சிறப்புப் பாயிரம் என்பதற்கு விளக்கம் தருவதைக் காணமுடிகிறது. கி. பி. ஏழாம் நூற்றாண்டில் தோன்றிய பெருங்கதை என்னும் நூலில் இராசனை என்பவள் பந்தடிக்கத் தொடங்கும்போது இவ்வாறு பந்து அடிக்கப்போகிறேன், இவ்வாறு எண்ணி மதிப்பிடுங்கள் எனப் பாயிரம் கூறிவிட்டுப் பந்தடிக்கத் தொடங்குகிறாள் என வருகிறது. பாய்ந்திருக்கும் செய்தி பாயிரம் எனப்படும. நூலுக்குப் பாயிரம் என்பது நூலில் பாய்ந்து இருக்கும் செய்தி. சிறப்புப் பாயிரம் என்பது சமகாலத்தவர் ஒருவர் நூலை மதிப்பிட்டு உரைக்கும் செய்தியாகும். தொல்காப்பியத்துக்குச் சிறப்புப் பாயிரம் தந்துள்ளவர் பனம்பாரனார். இவர் தொல்காப்பியரின் ஒருசாலை மாணாக்கர்.

பனம்பாரனார் தொல்காப்பியத்தைப் பற்றிக் குறிப்பிடும் செய்திகள் இவை.


</doc>
<doc id="153485" url="https://ta.wikipedia.org/wiki?curid=153485" title="நிலந்தரு திருவிற் பாண்டியன்">
நிலந்தரு திருவிற் பாண்டியன்

‘நிலந்தரு திருவிற் பாண்டியன் அவையத்து’ தொல்காப்பியம் அரங்கேற்றப்பட்டது. 

தலையாலங்கானத்துச் செருவென்ற நெடுஞ்செழியன் ‘நிலம் தந்த பேருதவிப் பொலந்தார் மார்பின் நெடியோன் உம்பல்’ எனக் குறிப்பிடப்படுகிறான். இந்த நெடியோன் இரு பெரு வேந்தரும், வேளிரும் சாயும்படி போரிட்டு நிலம் தந்தவன் 

‘மண் பல தந்த திரு வீழ் பசும்பூண் பாண்டியன்’ என்பவனின் படைத்தலைவனாக விளங்கியவன் நாலை கிழவன் நாகன் 

இவற்றைக் காலக் கண்ணில் நோக்கும்போது தெளிவு ஒன்று பிறக்கும்.
என மதுரைக் காஞ்சியில் குறிப்பிடப்பட்டுள்ளது.
தலைச்சங்க காலத்து இறுதி அரசனாக இருந்திருப்பான் என்று பொதுவாகக் கருதப்படுகின்றது.


</doc>
<doc id="153488" url="https://ta.wikipedia.org/wiki?curid=153488" title="கிறிஸ்தவப் பகுதி">
கிறிஸ்தவப் பகுதி

கிறிஸ்தவப் பகுதி ( Ha'Rova Ha'Notzrí, Harat al-Nasarí) சுவருள்ள எருசலேம் பழைய நகரிலுள்ள நான்கு புராதன பகுதிகளில் ஒன்று ஆகும். யூதப் பகுதி, இசுலாமியப் பகுதி, ஆர்மேனியப் பகுதி ஆகிய ஏனைய மூன்று பகுதிகளாகும். கிறிஸ்தவப் பகுதி பழைய நகர் வடமேல் மூலையில் அமைந்துள்ளது. வடக்கே புதிய வாயில், யோப்பா வாயிலுள்ள பழைய நகரின் மேற்குச் சுவர், தெற்கே யோப்பா - மேற்குச் சுவர் வழி, ஆர்மேனியப் பகுதி மற்றும் யூதப் பகுதி எல்லை, கிழக்கே இசுலாமியப் பகுதி எல்லையான தமஸ்கு வாயில் என நீண்டு செல்கின்றது. கிறிஸ்தவப் பகுதி கிட்டத்தட்ட 40 கிறிஸ்தவ புனித இடங்களைக் கொண்டுள்ளது. அவற்றில் கிறிஸ்தவத்தின் அதி புனித இடங்களில் ஒன்றாகிய திருக்கல்லறைத் தேவாலயம் அங்கு காணப்படுகின்றது.



</doc>
<doc id="153489" url="https://ta.wikipedia.org/wiki?curid=153489" title="இசுலாமியப் பகுதி">
இசுலாமியப் பகுதி

இசுலாமியப் பகுதி (; ) எருசலேம் பழைய நகரிலுள்ள நான்கு புராதன பகுதிகளில் ஒன்று ஆகும். இது பழைய நகரின் வடகிழக்கில் 31 எக்டர் (76 ஏக்கர்) பரப்பை உள்ளடக்கியது. இப்பகுதி பெரியதும், சனத்தொகை கூடியதும், கிழக்கே சிங்க வாயிலிலிருந்தும், தெற்கே கோயில் மலையின் வடக்குச் சுவர் மற்றும் மேற்கே தமஸ்கு வாயில் - மேற்குச் சுவர் வரை பரந்து காணப்படுகின்றது. சிலுவைப் பாதை இப்பகுதியில் ஆரம்பிக்கின்றது. இசுலாமியப் பகுதி சனத்தொகை 22,000 ஆகும்.



</doc>
<doc id="153491" url="https://ta.wikipedia.org/wiki?curid=153491" title="கீச்சான்">
கீச்சான்

கீச்சான் அல்லது கசாப்புக்காரன் ("Shrikes") என்பது "லனிடே" குடும்ப ஒரு பறவை. இது தனக்குக் கிடைக்கும் ஆகாரத்தை, அதாவது வெட்டுக்கிளி, ஓணான்,சுண்டெலி, சிறு பறவைகள் இவற்றை, வேலமரம் போன்ற ஒரு மரத்தின் நீண்ட முட்களில் குத்தி வைத்துக் கொள்ளும். பின்னர் பசி எடுக்கும்போது நிதானமாக தான் சேகரித்து வைத்த மாமிசத்தை உட்கொள்ளும். வேறு ஏதேனும் ஒரு பறவயோ, விலங்கோ அந்த மரத்தினை நெருங்கினால் அவற்றைத் துரத்தித் துரத்தி விரட்டி அடிக்கும்.


</doc>
<doc id="153493" url="https://ta.wikipedia.org/wiki?curid=153493" title="தோட்டப் பறவை">
தோட்டப் பறவை

தோட்டப் பறவை ("Bower bird") என்பது டிலோனோரைன்சிடே குடும்பப் பறவை. இந்தப் பறவைகளின் ஆண் பறவைகள் தன் துணையை ஈர்க்க அலங்கார வளைவுகளை உருவாக்கும்.

வருடத்தில் பெரும் பகுதி தனித்தே வாழும். ஆண் பறவைகள் இனப்பெருக்க காலம் வந்த உடன் காட்டில் தகுந்த ஒரிடத்தைத் தேர்ந்தெடுத்து அங்கு நாணல் போன்ற குச்சிகளை சேகரித்து அலங்கார வளைவினைக் கட்டுகிறது. பின் நீலம் அல்லது பச்சை நிறப் பழச் சாற்றினை தன் எச்சிலோடு கலந்து மரப்பட்டைத் துண்டு ஒன்றினால் கட்டிய வளைவிற்கு சாயம் பூசுகிறது. பின்னர் வண்ண வண்ண மலர்கள், சிப்பிகள், மனிதர்கள் குப்பையில் தூக்கி எறியும் வண்ண மிகு கண்ணாடித் துண்டுகள், பிளாஸ்டிக் மூடிகள் போன்றவற்றைக் கொண்டுவந்து வளைவிற்குள்ளும் அதனைச் சுற்றிலுமும் பரப்பி வைக்கிறது. மேடையும் அலங்கார வளைவும் தயாரானபின் ஆண்பறவை தன் குரல் எழுப்பிப் பெண் பறவையை அழைக்கிறது. பெண் வந்து அவற்றைப் பார்க்கும் போது ஆசையும் வெட்கமும் உடலில் கூட ஆண் பறவை பலவிதமான உடல் அசைவுகளைக் காட்டி பெண்ணைக் கவர முயற்சி செய்கிறது. பின் பெண் பறவை கூடு கட்டி முட்டை இட்டுக் குஞ்சு பொரிக்கிறது.

கருநீலத் தோட்டப் பறவை பறவை குயில் போன்ற வண்ணமும் தோற்றமும் கொண்டது. ஆண் பறவை மின்னும் பச்சை கலந்த கரு நீல வண்ணம் கொண்டது. குயிலின் கண்கள் சிவப்பாக இருக்கும். ஆனால் இவற்றின் கரு விழியினைச் சுற்றி ஒரு நீலக் கோடு, கரு விழியிலே கரிய பாப்பாவைச் சுற்றி பச்சை கலந்த பழுப்பு நிறம் காணலாம். பெண் பறவை பெண் குயில் போன்றே புள்ளிகள் கொண்ட பழுப்பு வண்ணத்தில் இருக்கும். பெண்ணின் விழிகள் நீல நிறத்தில் இருக்கும்.


</doc>
<doc id="153497" url="https://ta.wikipedia.org/wiki?curid=153497" title="கபிலர் (திருவள்ளுவமாலைப் பாடல் பாடியவர்)">
கபிலர் (திருவள்ளுவமாலைப் பாடல் பாடியவர்)

திருவள்ளுவமாலை என்னும் நூல் திருவள்ளுவரின் பெருமைகளையும், திருக்குறளின் பகுப்பமைதிகளையும் போற்றிக் கூறும் ஒரு தொகுப்பு நூல், இதில் உள்ள பாடல்களைப் பாடிய புலவர்கள் பலர் எனக் காட்டப்பட்டுள்ளது. 

1050 ஆம் ஆண்டி வாக்கில் ஒரு புலவர் திருவள்ளுவமாலை பாடிப் பல புலவர் பெயரில் பாடல்கள் அடைவாக்கப்பட்டுள்ளன.

கபிலர் பெயரில் அடைவாக்கப்பட்டுள்ள பாடல்

பாடல் சொல்லும் செய்தி:

புல்லின் நுனியில் தினை அளவு சிறிதாகத் தேங்கியுள்ள நீர்த்துளி அருகிலுள்ள மிக உயரமான பனைமரத்தை உள்ளடக்கி நிழலாக்கிக் காட்டுவது போலச் சிறிய திருக்குறள் மிகப் பெரிய பொருளை உள்ளடக்கிக் காட்டுகிறது. வீட்டுக்கோழி வள்ளைக் கொடியில் உறங்கும் அளவுக்கு நீர்வளம் மிக்க நாட்டை ஆளும் அரசே! இதை உணர்ந்துகொள். 


</doc>
<doc id="153501" url="https://ta.wikipedia.org/wiki?curid=153501" title="பரணர்">
பரணர்

முன்னோரின் பெயரைப் பின்னோர் வைத்துக்கொள்வது மரபு. இந்த வகையில் பரணர் பெயர் தாங்கிய புலவர்கள் காலப் பாதையில் பலர் இருந்தனர்.
அடைமொழியுடன் பரணர்


</doc>
<doc id="153502" url="https://ta.wikipedia.org/wiki?curid=153502" title="துன்பப் பாதை">
துன்பப் பாதை

துன்பப் பாதை அல்லது பாடுகளின் பாதை (இலத்தீன்: "Via Dolorosa", "வயா டொலோரோசா") என்பது இயேசு சிலுவையில் அறையப்பட, சிலுவையினை சுமந்து சென்ற, எருசலேம் பழைய நகரிலுள்ள ஓர் இருபக்க வீதியாகும். அந்தோனியா கோட்டையிலிருந்து மேற்கே திருக்கல்லறைத் தேவாலயத்திற்கு வளைந்து செல்லும் பாதை 600 மீட்டர்களைக் (2,000 அடிகள்) கொண்டது. இங்கு கிறிஸ்தவ யாத்திரீகர்கள் கொண்டாடும் இடமாகும். இப்போதுள்ள பாதை முன்பிருந்த பாதைகளை விலக்கி, 18ம் நூற்றாண்டில் உருவாக்கப்பட்டதாகும். இது இன்று ஒன்பது சிலுவைப் பாதைகள் கொண்டு காணப்படுகின்றது. 15ம் நூற்றாண்டிலிருந்து பதினான்கு சிலுவைப் பாதைகள் கொண்டு காணப்பட்டது மீதி ஐந்தும் திருக்கல்லறைத் தேவாலயத்திற்குள் காணப்படுகின்றன.


</doc>
<doc id="153503" url="https://ta.wikipedia.org/wiki?curid=153503" title="பரணர் திருவள்ளுவமாலைப் பாடல்">
பரணர் திருவள்ளுவமாலைப் பாடல்

திருவள்ளுவமாலை என்னும் நூல் திருவள்ளுவரின் பெருமைகளையும், திருக்குறளின் பகுப்பமைதிகளையும் போற்றிக் கூறும் ஒரு தொகுப்பு நூல், இதில் உள்ள பாடல்களைப் பாடிய புலவர்கள் பலர் எனக் காட்டப்பட்டுள்ளது. 

1050 ஆம் ஆண்டி வாக்கில் ஒரு புலவர் திருவள்ளுவமாலை பாடிப் பல புலவர் பெயரில் பாடல்கள் அடைவாக்கப்பட்டுள்ளன. 

பரணர் பெயரில் அடைவாக்கப்பட்டுள்ள பாடல்
பாடல் சொல்லும் செய்தி


</doc>
<doc id="153514" url="https://ta.wikipedia.org/wiki?curid=153514" title="இரிச்சர்டு ஓவன்">
இரிச்சர்டு ஓவன்

சர்.இரிச்சர்டு ஓவன் FRS KCB (ஆங்கிலம்:Sir Richard Owen) (20 சூலை 1804 – 18 திசம்பர் 1892) என்ற ஆங்கிலேய அறிஞர் சிறந்த மருத்துவர், உயிரியலாளர், ஒப்பீட்டு உடற்கூற்றியலாளர், தொல்லுயிரியலாளர் ஆவார். 'டைனோசாரியா' (Dinosauria) என்ற சொல்லை உருவாக்கியவர். அச்சொல்லுக்கு 'கொடூர பல்லி அல்லது அதிபய ஊர்வன' என்று பொருள் கொள்ளலாம். சார்லஸ் டார்வின் நல்கிய 'இயற்கைத்தேர்வு பரிணாமக் கொள்கை'யை வெளிப்படையாக மறுத்துரைத்தவர். அவர் டார்வின் கூறியதைவிட, பரிணாமம் மிகவும் சிக்கல் நிறைந்தது என அறுதியிட்டார்.


</doc>
<doc id="153515" url="https://ta.wikipedia.org/wiki?curid=153515" title="ஆலா">
ஆலா

ஆலா () அல்லது டெர்ன் "(Tern)" புவிமுனைகளில் வாழும் ஒரு பறவை. உலகிலேயே அதிக தூரம், சுமார் 12,000 மைல்கள் ஒரு வழியில், வட துருவப் பிரதேசத்திலிருந்து தென் துருவப் பிரதேசத்துக்கு குளிர் நாட்களில் பறந்து இடம் பெயரும்.

ஆலா பருமனில் புறாவை விட சற்றே மெலிந்திருக்கும். உடலை விட நீளமான இறக்கைகள் கொண்டது ஆலா. அதன் வால் சிறகுகள் மீனின் வால் பொன்ற அமைப்பில் இருக்கும். இறக்கைகளின் மேல் புரம் சாம்பல் நிறத்திலும் அடிப் புரமும் வயிறும் வெள்ளையாகவும் இருக்கும். இப்பறவையின் கால்கள் குட்டையானவை. தலை, கழுத்து, மார்பு, வயிறு, கால்கள், அலகு இவற்றின் நிறம் ஒவ்வொரு வகை ஆலாவில் ஒவ்வொரு மாதிரி இருக்கும். ஆலாக்கள் இரை தேடுவதற்காக ஆறு, ஏரி, கடல் இவற்றுக்கு மேல் ஒரு கூட்டமாகப் பறந்து சென்று கொண்டிருக்கும். திடீரென ஒரு ஆலா செங்குத்தாக நீருக்குள் விழுந்து அடுத்த கணம் வாயில் ஒரு மீனுடன் வெளி வந்து விண்ணில் பறக்கும். அப்படிப் பறக்கும் போதே வாயில் உள்ள மீனை உயரத் தூக்கி எறிந்து மீன் தலை கீழாக வரும் போது மீண்டும் அதனைக் கவ்வி விழுங்கும். மீனின் உடலில் பின் நோக்கிச் சாய்ந்திருக்கும் செதிள்கள் பறவையின் தொண்டையில் சிக்கிக் கொள்ளும் என்பதற்காகவே இப்படிச் செய்கிறது.

ஆலாப்பறவைகளில் கிட்டத் தட்ட நாற்பத்தைந்து வகை ஆலாக்கள் உண்டு. ஆற்று ஆலா (River Tern) என்ற பறவையை ஆறு, ஏரிகளின் அருகில் காணலாம். இவற்றின் கால்கள் சிவப்பு நிறத்திலும் அலகுகள் மஞ்சள் நிறத்திலும் இருக்கும். கோடை காலத்தில் தலையும் பின் கழுத்தும் கருப்பு நிறமாக இருக்கும்.


</doc>
<doc id="153518" url="https://ta.wikipedia.org/wiki?curid=153518" title="பரணர், பாட்டியல் புலவர்">
பரணர், பாட்டியல் புலவர்

சிறந்து விளங்கிய பெருமக்களின் பெயரைத் தனக்குப் புனைபெயராக வைத்துக்கொள்வதிலும், தன் மக்களுக்கு இட்டு வழங்குவதிலும் மக்கள் ஆர்வம் காட்டுவது இயல்பே. 
இந்த வகையில் வைத்துக்கொண்ட பெயர்களில் ஒன்று பரணர்
சங்ககாலப் பரணருக்குப் பின்னர் ஒன்பதாம் நூற்றாண்டில் பரணர் என்னும் பெயருடன் விளங்கிய புலவர் ஒருவர் பாட்டியல் நூல் ஒன்றைச் செய்துள்ளார். 
இவரது நூலிலிருந்து எடுக்கப்பட்ட 34 நூற்பாக்கள் பன்னிருபாட்டியல் நூலில் தொகுக்கப்பட்டுள்ளன. 
இவரது நூலுக்கு வழங்கிய வேறு பெயர்கள் 


</doc>
<doc id="153523" url="https://ta.wikipedia.org/wiki?curid=153523" title="சில்லை">
சில்லை

தினைக்குருவி அல்லது சில்லை எனப்படும் குருவிகள் சிட்டுக் குருவியை விடச் சிறியது. தேன்சிட்டை விட உருவத்தில் சற்றே பெரியது. ஆங்கிலத்தில் "Munia" என்று அழைப்பர். 

தினைக்குருவிகள் கிட்டத்தட்ட வருடம் பூராவுமே இனப் பெருக்கம் செய்யும். இவை புல், வைக்கோல் இவற்றைக் கொண்டு பந்து போன்ற கூட்டினை அமைக்கும். பந்துக்குள் நுழைய பக்க வாட்டில் ஒரு வட்ட வடிவ நுழைவாயில் அமைக்கப்பட்டிருக்கும். தானியங்களைத் தின்று வாழும் இந்தப் பறவைகள், கூட்டம் கூட்டமாக வாழும் இயல்பு கொண்டவை. 

நிலக்கரி சுரங்கங்களில் வெடி வைத்துத் தகர்த்த பின் அந்த இடத்தில் ஆட்களுக்கு அபாயம் விளைவிக்கக் கூடிய விஷ வாயு இருக்கிறதா என்று கண்டறிய ஒருவர் ஒரு கூண்டில் தினைக்குருவியை எடுத்துக் கொண்டு முன்னே செல்வார். தினைக்குருவியின் தலை சாய்ந்து உயிர் விட்டாலோ அல்லது உயிர் விடும்போல் தோன்றினாலோ உடனே ஆட்கள் எல்லோரும் பின் வாங்கி விடுவார்கள். இம் முறை ஐம்பதுகளில் பழக்கத்தில் இருந்து வந்தது.


</doc>
<doc id="153524" url="https://ta.wikipedia.org/wiki?curid=153524" title="கபிலை கண்ணிய வேள்வி நிலை">
கபிலை கண்ணிய வேள்வி நிலை

தொல்காப்பியம் புறத்திணையின் 7 பிரிவுகளில் ஒன்றாகிய பாடாண்திணையின் துறைகளில் ஒன்றாக இந்தக் கபிலை கண்ணிய வேள்வி நிலையைக் குறிப்பிடுகிறது. 

கபிலை என்பது பசுமாடு.

இதற்கு உரை எழுதிய இளம்பூரணர் புறத்திணையைப் 12 திணைகளாகப் பகுத்துக்கொண்டுள்ள புறப்பொருள் வெண்பாமாலை நூலிலுள்ள பாடல் ஒன்றை எடுத்துக்காட்டாகத் தருகிறார். அந்தப் பாடல்
பாடல் சொல்லும் செய்தி
வரலாறு


</doc>
<doc id="153529" url="https://ta.wikipedia.org/wiki?curid=153529" title="குர்தி மொழி">
குர்தி மொழி

குர்தி மொழி (Kurdish: Kurdî or کوردی), குர்து மக்களால் பேசப்படும் மொழியாகும். இது பெரும்பாலும், ஈரான், ஈராக், சிரியா, துருக்கி ஆகிய நாடுகளின் பகுதிகளை உள்ளடக்கிய குர்திஸ்தான் பகுதியிலேயே செறிந்துள்ளது. இம்மொழி, இந்திய-ஐரோப்பிய மொழிக் குடும்பத்தின், இந்திய-ஈரானியக் குழுவைச் சேர்ந்த ஈரானிய மொழிகளில், மேற்கத்திய துணைக் குழுவைச் சேர்ந்தது. குர்தி மொழி, ஈரானிய மொழிகளின் வடமேற்குக் கிளையைச் சேர்ந்த பலூச்சி மொழி, கிலேக்கி மொழி, தாலிய மொழி ஆகியவற்றுக்கு நெருங்கியது. தென்மேற்குக் கிளையைச் சேர்ந்த பாரசீக மொழியுடனும் இதற்கு நெருங்கிய தொடர்பு உண்டு. 

பெரும்பாலான குர்து மக்கள், தங்கள் மொழியைக் குறிக்க குர்தி என்னும் பெயரைப் பயன்படுத்துவது இல்லை. அவர்கள் பேசும் பல்வேறுபட்ட கிளை மொழிகளின் பெயர்களே பயன்படுத்தப்படுகின்றன. "குர்தி" என்ற சொல் அவர்களுடைய இன அடையாளத்தைக் குறிக்கவும், வெளித் தொடர்புகளில் மொழியைக் குறிக்கவும் பயன்படுகிறது. இது, குர்தியின் கிளை மொழிகளுக்கு இடையே உள்ள குறிப்பிடத்தக்க வேறுபாடுகளைக் காட்டுவதாகவும் அமைகின்றது. 


</doc>
<doc id="153544" url="https://ta.wikipedia.org/wiki?curid=153544" title="பெல் எக்சு-1">
பெல் எக்சு-1

பெல் எக்சு-1 என்பது "பெல் வானூர்தி" நிறுவனத்தால் வடிவமைத்துக் கட்டமைக்கப்பட்ட மீயொலிவேக ஆராய்ச்சி வானூர்தியாகும். இந்த ஆய்வுத் திட்டமானது முதலில் எக்சு எஸ் 1 என்ற பெயரால் வழங்கப்பட்டது. இந்த ஆய்வு அமெரிக்காவின் ராணுவம், வான்படை மற்றும் நாசா ஆகியவற்றின் கூட்டுமுயற்சியாகும். 1944-ல் இதற்கான வடிவமைப்புப் பணிகள் ஆரம்பிக்கப்பட்டு 1945-ல் கட்டிமுடிக்கப்பட்டது. 1948-ல் 1,000 mph (1,609 km/h) வேகத்தை எட்டியது. இதன் அடுத்தகட்ட வடிவமைப்பான பெல் எக்சு-1ஏ வானது அதிக எரிபொருள் கிடப்பு மற்றும் எரிதல் நேரம் கொண்டதாகவிருந்தது. இது 1954-ல் 1,600 mph (2,574 km/h) வேகத்தை எட்டியது. இந்த எக்சு-1 வானூர்தியே கட்டுப்படுத்தப்பட்ட நிலைப்பறத்தலில் ஒலியை விட வேகமாக பயணித்த முதல் வானூர்தியாகும். அமெரிக்காவின் சோதனை வானூர்திகள் திட்டமான எக்சு வானூர்திகளில் முதல் தலைமுறை வானூர்திகளில் ஒன்றாகும்.




</doc>
<doc id="153548" url="https://ta.wikipedia.org/wiki?curid=153548" title="மாறுநிலை மாக் எண்">
மாறுநிலை மாக் எண்

காற்றியக்கவியலில் மாறுநிலை மாக் எண் ("Critical Mach number") என்பது வானூர்தியைச் சுற்றி ஏதேனும் ஓர் இடத்தில் பாய்வின் திசைவேகம் ஒலியின் விரைவை எட்டும்போது வானூர்தியின் திசைவேகம் (மாக் எண்ணில்) ஆகும்.

இதன் பண்புகள், விளைவுகள்:




</doc>
<doc id="153549" url="https://ta.wikipedia.org/wiki?curid=153549" title="கபிலர் (இன்னா நாற்பது பாடியவர்)">
கபிலர் (இன்னா நாற்பது பாடியவர்)

இன்னாநாற்பது பாடிய கபிலர் சங்க காலக் கபிலருக்கு இரண்டொரு நூற்றாண்டு பிற்பட்டவர். பாடலை இவர் ‘கவி’ எனக் குறிப்பிடுவது ஒன்றே இவரது காலம் பிற்பட்டது என்பதைக் காட்டப் போதுமானது.

இந்த நூலிலுள்ள கடவுள் வாழ்த்துப் பாடல் முக்கண்ணான், பனைக்கொடியான், சக்கரத்தான், சத்தியான் (வேலாயுதம்) ஆகியோரைக் குறிப்பிடுகிறது.

இன்னா என்பது துன்பம். ஒவ்வொரு பாடலிலும் துன்பம் தரும் பொருள்கள் நான்கு அடுக்கப்பட்டுள்ளன. 
அவற்றில் சில பாடல் எண்ணுடன் இங்கு தரப்பட்டுள்ளன. 


</doc>
<doc id="153551" url="https://ta.wikipedia.org/wiki?curid=153551" title="கோவூர் கிழார்">
கோவூர் கிழார்

கோவூர் கிழார் என்னும் பெயர் பூண்ட புலவர்கள் வெவ்வேறு கால கட்டங்களில் வாழ்ந்தனர்.



</doc>
<doc id="153552" url="https://ta.wikipedia.org/wiki?curid=153552" title="கோவூர் கிழார் (திருவள்ளுவமாலை)">
கோவூர் கிழார் (திருவள்ளுவமாலை)

கோவூர் கிழார் என்னும் பெயர் கொண்ட புலவர்கள் சிலர் காலப் பாதையில் காணப்படுகின்றனர்.

திருவள்ளுவமாலை பாடல்களில் ஒன்று கோவூர் கிழார் பாடியதாக அடைவு செய்யப்பட்டுள்ளது. சங்ககாலக் கோவூர் கிழார், பாட்டியல் நூல் பாடிய கோவூர் கிழார் ஆகிய புகழ்பெற்ற புலவர்களின் பெயரை வைத்துக்கொண்ட புலவர் இந்த கோவூர் கிழார்.

திருவள்ளுவமாலையில் உள்ள இவரது பாடல் 
இந்தப் பாடல் சொல்லும் செய்தி

திருவள்ளுவர் பாடாமல் விட்டுவிட்ட வீட்டுநெறியை ஔவையார் பாடினார். அந்த நூலின் பெயர் ஔவை குறள் என்பது எனவும் கூறுகின்றனர்.


</doc>
<doc id="153558" url="https://ta.wikipedia.org/wiki?curid=153558" title="வால் காக்கை">
வால் காக்கை

வால் காக்கை ("Rufous Treepie" அல்லது "Dendrocitta vagabunda") என்பது காக்கைக் குடும்பத்திலுள்ள பறவைகளுள் ஒன்று. இது "அரிகாடை" என்றும் "முக்குறுணி" என்றும் "மாம்பழத்தான் குருவி" என்றும் "கொய்யாப் பழத்தான்" என்றும் அழைக்கப்படும். நீண்ட வாலும் உரத்த இசைக் கூப்பாடும் (கோகீலா ... கோகீலா... என்ற தொனியில் இருக்கும்) இதன் தெளிவான அடையாளங்கள். வேளாண் இடங்களிலும் நகர்ப்புறத் தோட்டங்களிலும் தென்படும் இப்பறவை காக்கையைப் போலவே ஒரு அனைத்துண்ணி. இப்பறவைக்கு விஞ்ஞான ரீதியாக அளிக்கப் பட்டுள்ள பெயர் டென்றொசிட்டா வேகபண்டா (Dendrocitta vagabunda). இதன் பொருள் மரங்கள் இடையே அலைபவன் (Wanderer amongst trees) என்பதாகும்.

காக்கையைப் போன்ற அலகு, கருந்தலை, மஞ்சட்பழுப்பு (சிவலை) நிறவுடல், வெள்ளைப் பட்டைகளுள்ள இறக்கை, கருமுனை கொண்ட சாம்பல் நிற வால் உடைய பறவை. மைனாவின் அளவை ஒத்திருக்கும், ஆனால் வால் மட்டும் 30 செ.மீ நீளம் உடையது. ஆணும் பெண்ணும் ஒரே அளவும் தோற்றமும் கொண்டவை. 
ஏற்றவிறக்கத்துடன் கூடிய பறப்பு - இறக்கைகளை விரைவாக அடித்து அதனைத் தொடர்ந்து இறக்கைகளையும் வாலையும் விரித்த வண்ணம் சிறு நழுவிச் செல்லும் இயக்கம் - இப்பறவையை அடையாளங் காட்ட உதவும்.

மரங்களடர்ந்த கிராமச்சூழல், புதர்ச்செடிகள் மண்டிய இடங்கள் தவிர நகர்ப்புற வீட்டுத் தோட்டங்களிலும் சத்தமிட்டுக் கொண்டே சோடியாகவோ குடும்பமாகவோ வருகின்றன. ரி-ரி-ரி என்ற கரகரப்பும் வெண்கலத்தின் இனிய ஓசை கலந்த குரலிலும் (கோகீலா-கோகீலா) இவற்றின் கூப்பாடு பலவாறிருக்கும்.

காக்கையைப் போல அனைத்துண்ணி; விரும்பி உண்பது பழங்கள், பூச்சி, பல்லி, தவளை, பூரான், பிற பறவைகளின் முட்டைகள் - ஏன் - பிணம் கூடவும் இதற்கு உணவாகும். கூட்டமாகவோ பிற வேட்டையாடும் பறவைகளுடன் சேர்ந்தோ இவை வேட்டையாடப் போவதைக் காண முடிகிறது.

பெப்ருவரி முதல் சூலை வரை - குறிப்பாக, மார்ச்சு முதல் மே வரை இதன் கூடு கட்டும் காலம்.
நான்கு முதல் ஐந்து முட்டைகள் இடப்படுகின்றன. காக்கையைப் போன்றே கூடு கட்டும், குஞ்சு பொரிக்கும் தருணங்களில் நெருங்குபவரின் தலையைச் சுற்றி சுற்றி வந்து தாக்க வரும்.
இந்தப் பறவை பல விதமான ஒலிகளை எழுப்ப வல்லது. அவற்றில் சில காதுக்கு மிக இனிமையானதாகவும், சில சாதாரணமானதாகவும் சில நாராசமானதாகவும் இருக்கும். இது சில வினாடிகள் இறக்கையை அடித்துக் கொண்டு நேர் கோட்டிலும், பின்னர் சிறிது தூரம் இறக்கையை அடிக்காமல் விரித்து வைத்துக் கொண்டு அதே நேர் பாதையிலும் பறக்கும். திடீரென சற்று தூரம் கீழ் நோக்கிச் சென்று பின் இறக்கைகளை அடித்துக்க் கொண்டு பழய நேர்கோட்டுப் பாதையை அடைந்து முன் போலவே பறக்கும்.


</doc>
<doc id="153563" url="https://ta.wikipedia.org/wiki?curid=153563" title="தமிழில் கணிதச் சொற்கள்">
தமிழில் கணிதச் சொற்கள்

தமிழர் பயன்படுத்திய அளவை முறைகளில் சில. 







ஒன்றிலிருந்து கோடி வரை அனைவரும் அறிந்தவையே. கோடிக்கு பிறகான எண்களின்
பெயர்களை பின்வறுமாறு




</doc>
<doc id="153566" url="https://ta.wikipedia.org/wiki?curid=153566" title="கோவூர் கிழார் (பாட்டியல்)">
கோவூர் கிழார் (பாட்டியல்)

கோவூர் கிழார் எனும் பெயர் கொண்ட பல புலவர்கள் உள்ளனர். அவர்களுள் ஒன்பதாம் நூற்றாண்டில் வாழ்ந்த இந்தக் கோவூர் கிழார் பாட்டியல் நூல் செய்த இலக்கணப் புலவர். 

பன்னிரு பாட்டியல் என்னும் நூலில் இவரது 53 பாடல்கள் அடைவாக்கப்பட்டுள்ளன. இவற்றில் 52 பாடல்கள் சிற்றிலக்கியங்களுக்கு இலக்கணம் கூறும் இனவியல் பகுதியில் உள்ளன. 

புகழ்ச்சிமாலை, இன்னிசைத்தொகை, பதிகம், மெய்க்கீர்த்தி ஆகியவற்றுக்கான இலக்கண விளக்க நூற்பாக்கள் இவரது பெயரில் உள்ளன.



</doc>
<doc id="153570" url="https://ta.wikipedia.org/wiki?curid=153570" title="இன்னிசைத்தொகை">
இன்னிசைத்தொகை

இன்னிசைத்தொகை என்பது சிற்றிலக்கிய வகைகளில் ஒன்று. 
பன்னிரு பாட்டியல் என்னும் இலக்கண நூல் இதற்கு இலக்கணம் கூறுகிறது. 

இன்னிசை வெண்பா 90 பாடல்களோ, 70 பாடல்களோ பாடித் தொகுக்கப்பட்ட நூல் பாடல் தொகைக் குறிப்பினையும் சேர்த்துப் பெயர் பெறும்
என அவற்றின் பெயர் அமையும்.


</doc>
<doc id="153578" url="https://ta.wikipedia.org/wiki?curid=153578" title="ஊசியிலை மரம்">
ஊசியிலை மரம்

இவை உலகத்திலுள்ள மிகப் பெரிய மரங்கள் என்று பெயர் பெற்றவை. இவற்றின் தண்டு நேராக உயர்ந்து வளர்ந்து ,கீழ் நோக்கி சற்றுச் சாய்வாக கிளைகளைப் பரப்புகின்றன. கிட்டத்தட்ட 8 -12 அடி வரை விட்டமுள்ள தண்டுடன் 300 அடிக்கு மேல் உயர்ந்து வளர்கின்றன. இந்த அசாதாரண உயரத்தினால். வேர்களினால் உரிஞ்சப் படும் நீர் உச்சிவரை செலுத்தப் படுவதில்லை. இதன் உச்சியில் காணப்படும் ஊசி முனைகள் அங்கே படியும் பனியைத் தேக்கி வைத்து உறிஞ்சும் தன்மையுள்ளன. இதனால் பனி கொட்டும் பிரதேசங்களில் தான் இந்த மரங்கள் பெருகிக் காணப்படுகின்றன. 20 வீதம் விதைகளாலும், 80 வீதம் இயற்கைப் பதியத்தாலும் இவை இனத்தைப் பெருக்குகின்றன.

இந்த மரங்களில் சில டைனசர் இருந்த காலங்களிலிருந்து உயிர் வாழ்கின்றன. உலகில் பல இடங்களில் காணப்பட்டாலும் சில பாரிய, பழைய மரங்கள் கலிபோனியாவிலும், நெவேடா மலையடிகளிலும், சீனாவிலும் காணப்படுகின்றன.

இந்த மரத்தின் பட்டை மிகத் தடிப்பானது. நெருப்பினால் அழியாதவண்ணம் ஒரு கவசம் போல் இது காக்கின்றது. தண்ணீராலும் இந்த மரங்கள் இலகுவில் உக்கிப் போவதில்லை. இந்தப் பட்டையின் சுவை பூச்சிகளினால் விரும்பப்படாததாகவும், நச்சுத் தன்மையுள்ளதாகவும் இருப்பதால், இந்த மரம் பூச்சிகளினால் பாதிக்கப்படுவதில்லை. இதனால் தளபாடங்கள் செய்யவும், விசேடமாக கட்டட வேளைகளில் விரும்பிப் பாவிக்கப்படுகிறது. அமிலங்களைத் தாங்கக் கூடிய சக்தியுள்ளவை என்பதால், 1930-1960 கால கட்டத்தில் விமானங்களில் பட்டரிகளில் இவை பாவிக்கப்பட்டனவாம்.


</doc>
<doc id="153584" url="https://ta.wikipedia.org/wiki?curid=153584" title="சிறுசின்னி">
சிறுசின்னி

சிறுசின்னி ("Acalypha fruticosa") என்பது நீர் சூழ்ந்த மலைப் பிரதேசங்களிலும், செம்மண் பூமியிலும் வளரும். அருவிப் பிரதேசங்களிலும் நீரோடும் ஓடைகளின் கரைகளிலும் நிறைய வளர்ந்து இருக்கும். இது குத்து இனச்செடி வகையைச் சேர்ந்தது. ஏறத்தாழ 5 அடி முதல் 7 அடி உயரம் வரை பம்பையாக அடர்த்தியாக வளரக் கூடியது. பல கிளைகள் வெடித்து வளரும்.
இதன் இலை ஒரு அங்குல முதல் இரண்டு அங்குல நீளம் வளரக் கூடியது. குறுக்குப் பகுதி ¾ அங்குல அகலம் உடையதாய் இருக்கும். வேப்பிலையைச் சுருக்கியதுபோல் இருக்கும். இலையின் ஓரங்கள் வேப்பிலை போன்று வரம்பு வரம்பாக இருக்கும். நகரப் பகுதிகளில் பூங்காக்களில் குரோட்டன்சாக வைத்து வளர்க்கின்றனர். தண்ணீர் ஊற்ற நன்கு அடர்த்தியாக வளரும். இதில் சிறுசின்னி, பெருஞ்சின்னி என இரண்டு வகைகள் உண்டு. பெரும்பாலும் சிறுசின்னி மருந்திற்குப் பயன்படுத்துவார்கள். பூங்காக்களில் சுவரைப் போல் அடர்த்தியாக வைத்து வளர்ப்பர். பார்ப்பதற்குப் பசுமையாக இருக்கும். மூன்றடி அல்லது நான்கடி உயரத்தில் செடி வெட்டும் கத்தரிக் கோலால் வெட்டிவிடுவர். சில பெரிய பூங்காக்களில் யானை, மயில் போன்ற உருவங்களையும் வெட்டி வைப்பர்.


</doc>
<doc id="153587" url="https://ta.wikipedia.org/wiki?curid=153587" title="மரைக்காயர்பட்டினம்">
மரைக்காயர்பட்டினம்

மரைகாயர்பட்டினம் (ஆங்கிலம்:Maraikayarpattinam) இது இராமநாதபுரம் மாவட்டம், மண்டபம் ஊராட்சி ஒன்றியத்தில் உள்ள ஊர் ஆகும். கிராமதின் தெற்கே இந்திய பெருங்கடலும் வடக்கே வங்கால விரிகுடாவும் சூழ அமைந்துள்ளது. 1950 வரை இவ்வூர்வாசிகள் கடல் வணிகம் செய்துவந்தனர். இலங்கையில் கொழும்பு,சிலாபம்,யாழ்ப்பாணம்,திரிகோணமலை,புத்தளம்,கல்முனை போன்ற துறைமுகங்கள் மற்றும் பர்மா-இன்றைய மியான்மரின் ரங்கூன்,வங்காளதேசதின் டாக்கா, போன்ற துறைமுகங்கள் இவர்களின் காலடிதடங்களையும் மரக்கலங்களையும் அதிகம் வரவேற்றவை. இதுபோக பாரசீகம் என அழைக்ககப்பட்ட ஈரான், அதையடுத்த ஈராக்,குவைத், மேலும் எத்தியோப்பியா,எகிப்து,நாடுகளின் துறைமுக நகரங்களையும் அவ்வப்போது அடைந்து வணிகத்தில் ஈடுபட்டனர்.ஆஸ்திரேலியா கண்டுபிடிக்கப்ப்டாத காலத்திலேயே அங்கு காலடி பதித்தவர்கள் என்பது சுவையான செய்தியாகும். நியூசிலாந்து கடலில் சமீபத்தில் கண்டெடுக்கப்பட்ட "முகைதீன் வக்காஸ் கப்பல் மணி" என்ற பெயர் பொறிக்கப்பட்ட நங்கூர மணியே இதற்கு சான்றாகும். மரம்+கலம்+ராயர் - மரத்தால் செய்யப்பட்ட கலம்(கப்பல்) ன் உரிமையாளர் என்பதே மரக்கலராயர் என்பதாகும். இது மருவியே மரக்காயர் ஆனது. மரக்காயார்கள் மட்டுமே உள்ள ஊர் என்பதால் இப்பெயர் வந்திருக்கலாம்.


</doc>
<doc id="153592" url="https://ta.wikipedia.org/wiki?curid=153592" title="மீயொலிவேகம்">
மீயொலிவேகம்

ஒலியின் விரைவை விட வேகமாக (அதாவது மாக் 1 விட வேகமாக) ஒரு பொருள் செல்லும் நிலையைக் குறிப்பதே மீயொலிவேகம் ஆகும். கடல் மட்டத்தில் உலர் வானிலையில் 20 °C (68 °F) வெப்பநிலையில் காற்றில் பயணிக்கும் ஒரு பொருளுக்கு மாக் 1 என்பது (ஒலியின் விரைவு) 343 மீ/வி, 1,125 அடி/வி, 768 மைல்/மணி, 667 நாட், அல்லது 1,235 கிமீ/மணி ஆகும். ஒலியின் விரைவை விட 5 மடங்குக்கும் அதிக வேகத்தில் (அதாவது மாக் 5) பயணித்தால் அது அதிமீயொலிவேகம் என்றழைக்கப்படுகிறது. பறத்தலின் போது சில பகுதிகளில் மட்டும் பாய்வு மீயொலிவேகத்திலும் மற்ற இடங்களில் குறையொலிவேகத்திலும் இருந்தால் அது ஒலியொத்தவேகம் என்றழைக்கப்படும். இது பொதுவாக மாக் 0.8 க்கும் 1.23க்குமிடையில் நிகழ்கிறது.

மீட்சிமைபெறும் ஊடகங்களில் அழுத்த அலைகளாகப் பயணிக்கும் அதிர்வுகளே ஒலியாகும். வளிமங்களின் மூலக்கூறு எடை மற்றும் வெப்பநிலையைப் பொறுத்து ஒவ்வொரு திசையிலும் வெவ்வேறு திசைவேகங்களில் ஒலி பயணிக்கும், திசைவேக மாற்றத்தில் அழுத்தத்தின் விளைவு மிகச்சிறிய அளவிலானது. குத்துயரத்தைப் பொறுத்து காற்றின் பொதிவு மற்றும் வெப்பநிலையின் மாற்றத்தால் ஒரே திசைவேகத்தில் பயணிக்கும் வானூர்தியின் மாக் எண் குத்துயரத்தைப் பொறுத்து மாறுபடும். அறை வெப்பநிலையில் இருக்கும் நீரில் மீயொலிவேகம் என்பது 1,440 மீவி (4,274 அடிவி)-யை விட அதிகமான வேகமாகும்.

நொறுங்கும் பொருட்களில் ஒலியின் வேகத்தை விட அதிக வேகத்தில் பரவும் விரிசல் இயக்கம் மீயொலிவேக முறிவு எனப்படும்.




</doc>
<doc id="153597" url="https://ta.wikipedia.org/wiki?curid=153597" title="அதிமீயொலிவேகம்">
அதிமீயொலிவேகம்

அதிகூடிய மீயொலிவேகம் காற்றியக்கவியலில் அதிமீயொலிவேகம் எனக் குறிக்கப்படுகிறது. 1970-களிலிருந்து மாக் 5-க்கும் அதிகமான வேகங்களைக் குறிப்பிட இப்பதம் பயன்படுத்தப்படுகிறது.

அதிமீயொலிவேகம் எனக் குறிக்கப்படுவதற்கான மாக் எண் வேறுபடுகிறது, ஏனெனில் காற்றின் பண்பு மாற்றங்கள் வெவ்வேறு வேகங்களில் வெவ்வேறாக இருக்கும்; பொதுவாக மாக் எண் 5 இவ்வகைச் சூழல்களில் பயன்படுத்தப்படுகிறது. மற்றொருவகையில், திமிசுத்தாரைகள் உந்துவிசையைத் தயாரிக்க இயலாத வேகம் அதிமீயொலிவேகம் எனக் குறிக்கப்படுகிறது.

அதிமீயொலிவேகத்துக்கான வரையறை குழப்பமாகவும் சில வேளைகளில் விவாதத்துக்குரியதாகவும் உள்ளது, ஏனெனில் மீயொலிவேகத்துக்கும் அதிமீயொலிவேகத்துக்கும் இடையில் ஏதும் தொடர்ச்சியற்ற தன்மை இருப்பதில்லை. மீயொலிவேகப் பகுப்பாய்வுகளில் புறக்கணிக்கப்படக்கூடிய பல பண்புகள் அதிமீயொலிவேகத்தில் முக்கியத்துவம் பெறுகின்றன. அவ்வாறு முக்கியத்துவம் பெறும் அதிமீயொலிவேகத்தின் தனித்தன்மைகள்:



</doc>
<doc id="153604" url="https://ta.wikipedia.org/wiki?curid=153604" title="திம்பக்து">
திம்பக்து

திம்பக்து ("Timbuktu", ; ), என்பது மேற்கு ஆபிரிக்க நாடான மாலியில் உள்ள ஒரு வரலாற்று முக்கியத்துவம் வாய்ந்த நகரம். இது நைஜர் ஆற்றுக்கு வடக்கே 15 கிமீ தூரத்தில், சகாராவின் தெற்கு முனையில் அமைந்துள்ளது. இந்நகரின் மக்கள்தொகை 54,453 (2009) ஆகும். திம்பக்து நகரத்தின் வரலாற்று மையத்தை யுனெஸ்கோ உலகப் பாரம்பரியக் களமாக அறிவித்துள்ளது.

கிபி 12ம் நூற்றாண்டில் இங்கு நிரந்தரமான குடியேற்றம் ஆரம்பித்தது. உப்பு, தங்கம், தந்தம், மற்றும் அடிமைகளின் வணிகப் பாதைக்காக திம்பக்து பெரிதும் பயன்படுத்தப்பட்டு வந்தது. 13ம் நூற்றாண்டின் ஆரம்பத்தில் மாலி பேரரசுக்குள் வந்தது. 15ம் நூற்றாண்டின் முதற் பகுதியில் இந்நகரத்தை துவாரெக் இனத்தவர்கள் சில காலம் தம் கட்டுப்பாட்டுக்குள் வைத்திருந்தனர். பின்னர் 1468 ஆம் ஆண்டில் சொங்காய் பேரரசு தம் கட்டுப்பாட்டுக்குள் இந்நகரைக் கொண்டு வந்தது. 1591 ஆம் ஆண்டில் மொரோக்கோ இராணுவம் இதனைக் கைப்பற்றியது.

ஆக்கிரமிப்பாளர்கள் இங்கு ஆர்மா என்ற புதிய ஆளும் வகுப்பு ஒன்றை நிறுவினர். இப்பகுதி 1612 ஆம் ஆண்டில் மொரோக்கோவிடம் இருந்து விடுதலை பெற்றது. ஆனாலும், இப்பிராந்தியத்தின் பெருமைமிக்க பாரம்பரியம் முடிவுக்கு வந்தது. பல இனத்தவர்கள் இப்பகுதியைத் தமது கட்டுப்பாட்டுக்குள் வைத்திருந்த பின்னர் 1893 ஆம் ஆண்டில் பிரான்சு கைப்பற்றியது. 1960 ஆம் ஆண்டில் இப்போதைய மாலிக் குடியரசின் ஒரு பகுதியாக இணைக்கப்பட்டது. பாலைவனமாதல் போன்ற பல காரணிகளால் இப்பகுதி தற்போது வறுமையின் பிடியில் சிக்கியுள்ளது. ஆனாலும், இப்பகுதியில் தற்போதும் காக்கப்பட்டு வந்துள்ள பல வரலாற்று முக்கியத்துவம் வாய்ந்த பல இடங்களைப் பாதுகாப்பதற்காகப் பல முன்னெடுப்புகள் இடம்பெற்று வருகின்றன. இங்கு சுற்றுலாத்துறை ஒரு முக்கிய வருவாயாக உள்ளது.

திம்பக்து வரலாற்றின் பொற்காலத்தில், பல இசுலாமிய அறிஞர்கள் இங்கு வாழ்ந்திருக்கிறார்கள். சங்கோர் மத்ரசா எனப்படும் இசுலாமியப் பல்கலைக்கழகத்தின் வளாகங்கள் இங்கு அமைந்திருந்தன. இதனால் ஆப்பிரிக்காவின் இசுலாமியக் கல்வி மையமாக திம்பக்து திகழ்ந்தது.

2012 ஏப்ரல் 1 இல், திம்பக்து நகரம் உட்பட மாலியின் வடக்குப் பகுதிகள் அனைத்தும் அசவாத் போராளிகளாலும், அல்-கைதாவுடன் தொடர்புடைய அன்சார் தைன் எனப்படும் இசுலாமியப் போராளிகளாலும் மாலி அரசுப் படைகளிடம் இருந்து கைப்பற்றப்பட்டது. இப்பகுதிஅசவாத் எனத் தனிநாடாக அறிவிக்கப்பட்டது.



</doc>
<doc id="153618" url="https://ta.wikipedia.org/wiki?curid=153618" title="லூயிஸ் வீரபிள்ளை">
லூயிஸ் வீரபிள்ளை

லூயிஸ் வீரபிள்ளை பிரெஞ்சு நாட்டின் தீவான இரியூனியனில் பிறந்தவர். இவரது காலம் 9 ஆகத்து 1934 முதல் 14 செப்தம்பர் 2002 வரையானது. ழான் பால் வீரபிள்ளையின் சகோதரரான, இவர் ஓர் அரசியல்வாதி... வழக்கறிஞராக பணியாற்றி, பின்னாளில் அரசியலில் ஈடுபட்டு பிரான்சின் மேலவை(செனட்)யில் தேர்ந்தெடுக்கப்பட்டார். மேல்சபையின் பொறுப்புகளில், உலகளாவிய வாக்குரிமை, விதிமுறை மற்றும் பொது நிர்வாகத்தின் அரசியலமைப்புச் சட்டங்கள், சட்டம் ஆகிய குழுக்களில் உறுப்பினரானார். இவர் 2002 ஆம் இறந்தார். இவர் பிறப்பால் தமிழரெனினும், பிரான்சில் வளர்ந்ததால் தமிழ் பேசத் தெரியாது.


</doc>
<doc id="153624" url="https://ta.wikipedia.org/wiki?curid=153624" title="இடையன் இடைச்சி கதை">
இடையன் இடைச்சி கதை


</doc>
<doc id="153630" url="https://ta.wikipedia.org/wiki?curid=153630" title="சாதவ் பயேங்க்">
சாதவ் பயேங்க்

சாதவ் பயேங்க் (Jadav Payeng) ஒரு சுற்றுச்சூழல் ஆர்வலர். இவர் பிரம்மபுத்திரா நதி அருகே ஒரு வனத்தையே உருவாக்கியுள்ளார். அப்பகுதிக்கு இவருடைய செல்லப்பெயரான முலாய் என்பதினை இட்டு, முலாய் வனப்பகுதி என்று அழைக்கின்றனர். இது இந்தியாவிலுள்ள அசாமில், கோகிலாமுக் என்ற இடத்திற்கு அருகே 100 ஹெக்டேர் பரப்பளவில் அமைந்துள்ள வனப்பகுதியாகும். 1979-களின் துவக்கத்தில் ஆரம்பித்த இவருடைய மரம் நடுதல் தற்போது ஐந்து புலி, மூன்று காண்டாமிருகம், ஊர்வன, பறவைகள் உள்ளிட்ட என்னற்ற விலங்குகளின் வாழ்விடமாக மாற்றியிருக்கிறார். ஆயிரத்திற்கும் மேற்பட்ட மர வகைகளையும் நட்டு வளர்த்துள்ளார். இவருடைய எதிர்காலத் திட்டம் இவ்வனப்பகுதியை உலகின் மிகப்பெரிய நதிக்கரைத் தீவாக மாற்றுவதாகும். 

1980 ஆம் ஆண்டில் அசாமில் உள்ள ஜோர்ஹாட் மாவட்டத்தில் கோகிலமுக் இடத்துக்கு அருகில் 200 ஹெக்டேர் மணல் படுகையில் 'சமூககாடுகள் வளர்ப்பு' திட்டத்தின் படி வனத்துறையினர், மற்றும் தொழிலாளர்களும் இணைந்து மரக் கன்றுகளை நடும் திட்டம் தொடங்கப்பட்டது, பணி முடிந்ததும் மற்றவர்கள் சென்று விட இவர் மட்டும் மர கன்றுகளை பராமரித்து கொள்ள அனுமதி கேட்டு அங்கேயே தங்கி விட்டார். பின்னர் வனத்துறையினரும், மற்றவர்களும் இதனை அப்படியே மறந்துவிட்டனர்.

2008 ஆம் ஆண்டு தற்செயலாக 115 யானைகள் இந்த காட்டு பகுதிக்குள் புகுந்துவிட்டது. அதனை துரத்தி சென்ற வனத்துறையினர் இந்த காட்டை பார்த்து அதிர்ச்சியும் ஆச்சர்யமும் அடைந்திருகின்றனர். அரசு பதிவேட்டில் இடம் பெறாத இந்த காடு இங்கே எப்படி சாத்தியம் என் வியந்திருக்கின்றனர். முலாய் பற்றி கேள்விப்பட்டு அவரை சந்தித்து விஷயம் முழுவதும் அறிந்து மிக மகிழ்ச்சி அடைந்திருக்கின்றனர்.

காடு வளர்ப்புக்காக வனத்துறையோ, அசாம் மாநில அரசோ எந்த உதவியும் செய்யாத போது யாரையும் எதிர்பார்க்காமல் தனது சமூக கடமை என்று சுமார் 20 வருடங்களாக உழைத்து வருகிறார்.

காட்டிற்குள்ளேயே மனைவி, இரு மகன்கள், மகளுடன் வாழ்வதற்குப் போதுமான சிறிய குடில் ஒன்றை அமைத்திருக்கிறார். வருமானத்திற்காக, சில மாடுகளை வளர்த்து அதன் பாலை விற்று குடும்பச் செலவைப் பார்த்துக் கொள்கிறார்.

“இந்த காட்டை வனத்துறையினர் நன்கு பராமரிப்பதாக வாக்கு கொடுத்தால் நான் வேறு இடம் சென்று அங்கேயும் காடு வளர்ப்பில் ஈடுபட தயார் ” என்று நேர்காணல் ஒன்றில் தெரிவித்துள்ளார், சாதவ் பயேங்க்.

இவர் வளர்த்த காடுகளுக்கு வெளிநாட்டு சுற்றுலாப் பயணிகள் அதிக வரத்துவங்கியது மட்டுமில்லாமல் திரைப்படங்களிலும் இக்காடு வர ஆரம்பித்துள்ளது.



</doc>
<doc id="153636" url="https://ta.wikipedia.org/wiki?curid=153636" title="மேட்டுப்பட்டிக் கல்வெட்டுகள்">
மேட்டுப்பட்டிக் கல்வெட்டுகள்

மேட்டுப்பட்டிக் கல்வெட்டுகள் என்பது மதுரை மேட்டுப்பட்டி சித்தர் மலையிலுள்ள 10 கல்வெட்டுக்களின் தொகுதியாகும்.




</doc>
<doc id="153640" url="https://ta.wikipedia.org/wiki?curid=153640" title="மா. இராமமூர்த்தி">
மா. இராமமூர்த்தி

மா.இராமமூர்த்தி: எழுத்தாளரும் கவிஞரும் படைபாளரும் ஆவார். பல கவியரங்க நிகழ்ச்சிகளிலும், தொலைக்காட்சி நிகழ்ச்சிகளிலும் கலந்துகொண்டு கவிதை வாசித்துள்ளார். இவரது “அபராசிதவர்மபல்லவன்” என்னும் காப்பியத்திற்கு 2012ம் ஆண்டிற்கான தமிழக அரசின் பரிசு கிடைத்துள்ளது.

இராமமூர்த்தி தமிழகத்தில் தருமபுரி மாவட்டத்தில் உள்ள அதிகாரப்பட்டி என்ற சிற்றூரில் 18-04-1948 இல் ந.மாணிக்கம் - மாரியம்மாள் இணையருக்கு மகனாகப் பிறந்தார். இளங்கலையில் பொருளாதாரப்பாடம் படித்திருந்தாலும் தமிழ்க் கவிதைகளின் மீது ஆர்வம் கொண்டவர்.






</doc>
<doc id="153642" url="https://ta.wikipedia.org/wiki?curid=153642" title="மூவேந்தர் கதை">
மூவேந்தர் கதை

மூவேந்தர் கதை என்பது கர்ண பரம்பரைக் கதையாக பாண்டியர் தலைமையில் மூவேந்தர்களும் சகோதரர்களாக கொற்கையிலிருந்து ஆன்டதாகவும் பின்னர் அதிலிருந்து சேரரும் சோழரும் பிரிந்ததாகக் கூறப்படும் கதையாகும். இதை நிறுபிக்கும் வண்ணம் நற்குடி வேளாளர் வரலாறு என்னும் நூலில் ஒரு பாடலும் உண்டு.


</doc>
<doc id="153646" url="https://ta.wikipedia.org/wiki?curid=153646" title="பதிகம் (சிற்றிலக்கியம்)">
பதிகம் (சிற்றிலக்கியம்)

பதிகம் என்பது சிற்றிலக்கிய வகைகளில் ஒன்று. 
இதில் 10 விருத்தப் பாடல்கள் இருக்கும். 
ஆசிரியத்துறை, ஆசிரிய விருத்தம், கலி விருத்தம் வகையினதாக அது இருக்கும். 
நான்கடி அல்லது எட்டடிப் பாடலாக இருக்கும். 
10 வெண்பாக்கள் அமையப் பாடுவதும் உண்டு. 
பத்தின் மடங்காக 20 பாடல்கள் அமைவதும் உண்டு. 


</doc>
<doc id="153647" url="https://ta.wikipedia.org/wiki?curid=153647" title="புகழ்ச்சிமாலை">
புகழ்ச்சிமாலை

புகழ்ச்சிமாலை சிற்றிலக்கிய வகைகளில் ஒன்று. 
ஒருவரைப் புகழ்ந்து பாடுவது புகழ்ச்சி மால்.
ஆண்மகனை வஞ்சிப்பாவில் பாடுவது நாமமாலை.
பெண்மகளைப் புகழ்ந்து பாடின் புகழ்ச்சிமாலை. 

இது 'செங்கலை வண்ணம்' (அடி ஒத்த இசைப்பாடல்) வகையால் பாடப்படுவதும் உண்டு.


</doc>
<doc id="153648" url="https://ta.wikipedia.org/wiki?curid=153648" title="சீத்தலைச் சாத்தனார்">
சீத்தலைச் சாத்தனார்

சீத்தலைச்சாத்தனார் என்னும் பெயர்கொண்ட புலவர்கள் பற்றிய கட்டுரைகள். 



</doc>
<doc id="153658" url="https://ta.wikipedia.org/wiki?curid=153658" title="உச்சி (வளைவரை)">
உச்சி (வளைவரை)

வடிவவியலில் வளைவரையின் உச்சி ("vertex") என்பது வளைவரையின் மீதமையும் ஒரு புள்ளி. வளைவரையின் வளைவின் (curvature) முதல் வகைக்கெழுவின் மதிப்பு உச்சிபுள்ளியில் பூச்சியமாக இருக்கும். குறிப்பாக, உச்சிப்புள்ளியில் வளைவரையின் வளைவின் மதிப்பு இடங்சார்ந்த பெரும மற்றும் சிறுமமாக அமையும். இரண்டாம் வகைக்கெழுவின் மதிப்பும் பூச்சியமாக இருந்தால், அதாவது வளைவரையின் வளைவு மாறிலியாக இருக்கும். அப்போது வளைவரையின் எல்லாப் புள்ளிகளுமே உச்சிகளாக அமையும். எடுத்துக்காட்டாக, வட்டத்தின் வளைவு ஒரு மாறிலி என்பதால் வட்டத்தின் ஒவ்வொரு புள்ளியுமே அதன் உச்சியாக அமையும்.

நான்கு உச்சித் தேற்றத்தின்படி ஒரு மூடிய வளைவரைக்குக் குறைந்தது நான்கு உச்சிகளாவது இருக்கும். வளைவரையின் ஒரு உச்சியில் அந்த வளைவரைக்கும் அதன் ஒட்டு வட்டத்தி்ற்கும் இடையே நான்கு தொடுபுள்ளிகள் இருக்கும். பொதுவாக வளைவரையின் உச்சி அமையுமிடத்தில் வளைவரையின் மலரிக்கு (evolute) ஓர் கூர்ப்புள்ளி இருக்கும். 

வளைவரை இருபக்கச் சமச்சீர் கொண்டிருந்தால், அந்த சமச்சீர் அச்சு வளைவரையைச் சந்திக்கும் புள்ளி வளைவரையின் உச்சியாக இருக்கும்.





</doc>
<doc id="153660" url="https://ta.wikipedia.org/wiki?curid=153660" title="சீத்தலைச்சாத்தனார் (சங்ககாலம்)">
சீத்தலைச்சாத்தனார் (சங்ககாலம்)

சீத்தலைச்சாத்தனார் சங்க காலப் புலவர்களில் ஒருவர். 'மதுரைக் கூலவாணிகன் சீத்தலைச் சாத்தனார்' என்று இவர் குறிப்பிடப்படுகிறார். சங்கநூல் தொகுப்பில் இவரது பாடல்கள் 10 உள்ளன. அவற்றில் ஒன்று மட்டும் புறத்திணைப் பாடல். ஏனையவை அகத்திணைப் பாடல்கள். 

பாண்டியன் சித்திரமாடத்துத் துஞ்சிய நன்மாறன் எனப் புறநானூற்றுத் தொகுப்பாசிரியர் குறிப்பிடும் வேந்தன் வாழ்ந்த காலத்தில் அவனை நேரில் கண்டு அவனது போராற்றலையும், வள்ளண்மையையும் போற்றி இவர் பாடியுள்ளார். இந்த நன்மாறனை, இவர் “தகைமாண் வழுதி” என விளிக்கிறார். 


இப்படிப்பட்ட பாடல் பாங்குகள் மணிமேகலை நூலில் இல்லை. எனவே காப்பியம் பாடிய சீத்தலைச்சாத்தனார் வேறு.

சீத்தலைச்சாத்தனார் பாடல் புறநானூறு 59


</doc>
<doc id="153669" url="https://ta.wikipedia.org/wiki?curid=153669" title="இரணிய நாடகம்">
இரணிய நாடகம்


</doc>
<doc id="153672" url="https://ta.wikipedia.org/wiki?curid=153672" title="இருளர் இனமக்களின் ஆட்டம்">
இருளர் இனமக்களின் ஆட்டம்


</doc>
<doc id="153680" url="https://ta.wikipedia.org/wiki?curid=153680" title="சீத்தலைச்சாத்தனார் இயற்றிய திருவள்ளுவமாலைப் பாடல்">
சீத்தலைச்சாத்தனார் இயற்றிய திருவள்ளுவமாலைப் பாடல்

புலவர் பெயர்களைப் பதித்து உருவாக்கப்பட்ட நூல்களில் ஒன்று திருவள்ளுவமாலை. இதில் ”சீத்தலைச்சாத்தனார்” என்னும் பெயரில் அடைவு செய்யப்பட்டுள்ள பாடல் ஒன்று உள்ளது. 

மூன்று எனச் சிலவற்றைத் தொகை செய்து அவற்றோடு முப்பால் எனப்படும் திருக்குறளை இந்தப் பாடல் ஒப்புமைப் படுத்திக் காட்டுகிறது. மூவேந்தர் தலைமுடிமேல் பனை, வேம்பு, ஆத்தி ஆகிய தலைமாலைகள் உள்ளன. திருக்குறளிலுள்ள முப்பால் அந்தத் தலைமாலைகளைப் போன்றது என உயர்த்திப் பேசுகிறது.


</doc>
<doc id="153681" url="https://ta.wikipedia.org/wiki?curid=153681" title="சீத்தலையார்">
சீத்தலையார்

சீத்தலையார் என்பவர் பாட்டியல் நூல் செய்த புலவர். 

இவரது பாட்டியல் நூலிலிருந்து எடுக்கப்பட்ட நூற்பாக்கள் பன்னிரு பாட்டியல் என்னும் நூலில் அடைவு செய்யப்பட்டுள்ளன. அவை மங்கல வெள்ளை, தாண்டகம் ஆகிய சிற்றிலக்கியங்களுக்கு இலக்கணம் கூறுகின்றன. இவரைச் சீத்தலைச்சாத்தனார் என மயங்குவாரும் உண்டு. இருவரும் வெவ்வேறு புலவர்கள் எனக் கொள்வதே பொருத்தமானது. 



</doc>
<doc id="153683" url="https://ta.wikipedia.org/wiki?curid=153683" title="சேந்தம் பூதனார்">
சேந்தம் பூதனார்

சேந்தம் பூதனார் என்னும் பெயரில் இரண்டு புலவர்கள் வெவ்வேறு கால கட்டத்தில் வாழ்துள்ளனர் முன்னவர் சங்கநூல் தொகையில் இடம்பெற்றுள்ள பாடல்களைப் பாடியவர். பின்னவர் பாட்டியல் நூல் பாடியவர்.


</doc>
<doc id="153690" url="https://ta.wikipedia.org/wiki?curid=153690" title="காஸ்ட்ரீஸ்">
காஸ்ட்ரீஸ்

காஸ்ட்ரீஸ் (), கரிபியன் பிரதேசத்திலுள்ள நாடான செயிண்ட் லூசியாவின் தலைநகரம் ஆகும். பரப்பளவுடைய காஸ்ட்ரீஸ் மாவட்டம் 2001-05-22 இல் 61,341 மக்கள் வசிக்கும் மாவட்டமாக இருந்தது. நாட்டின் அரச பீடமாக விளங்கும் இந்நகரிலேயே அனேகமான உள்நாட்டு மற்றும் வெளிநாட்டு வியாபார நிறுவனங்களின் தலைமை அலுவலகங்கள் அமைந்துள்ளன. 


</doc>
<doc id="153691" url="https://ta.wikipedia.org/wiki?curid=153691" title="குலசேகர ராசா கதை">
குலசேகர ராசா கதை

குலசேகர ராசா கதை அல்லது பஞ்ச பாண்டியர் கதை அல்லது ஐவர் ராசாக்கள் கதை என்பது தமிழகத்தில் கூறப்படும் கதைகளுள் ஒன்று.

இதன்படி சந்திர வம்சத்தை சேர்ந்த குலசேகர பாண்டியன் மற்றும் அவனது 4 தம்பிகள் சேர்ந்து மதுரை மற்றும் தென்பாண்டி சீமை போன்ற பகுதிகளை ஆள்கின்றனர். குலசேகரனின் ஒவியத்தை வரைந்தவர்கள் அதை வடுக நாட்டிற்குக் கொண்டு செல்ல அதைப் பார்த்த வடுக இளவரசி குலசேகரன் மீது காதல் கொள்கிறாள். அவளை திருமணம் முடிக்க அந்நாட்டின் மன்னன் குலசேகர பாண்டியனுக்குத் தூது அனுப்புகிறான். "நான் சந்திர வம்சத்தவரையே" மணப்பேன் என்று மறுமொழி கூற இரு நாட்டுக்கும் போர் மூழ்கிறது. அதில் குலசேகரனின் 4 தம்பிகளையும் கொன்று குலசேகரனை பிணைக்கைதியாக வடுக இளவரசிக்கு மணமுடிக்க வடுக அரசன் முயல்கிறான. பிணைக் கைதியாக இருந்த குலசேகர ராசா நஞ்சுண்டு தற்கொலை செய்து கொள்கிறார். தன்னால் தான் இந்த கதி அவருக்கு நேர்ந்தது என எண்ணி வடுக இளவரசி உடன்கட்டை ஏறுகிறாள்.

இக்கதை இன்றும் சமுதாயத்தில் பல தாக்கங்களை ஏற்படுத்தியுள்ளது. அவை,


</doc>
<doc id="153693" url="https://ta.wikipedia.org/wiki?curid=153693" title="இராய் படையாச்சி">
இராய் படையாச்சி

இராதாகிருஷ்ண இலட்சுமண (இராய்) படையாச்சி ("Radhakrishna Lutchmana "Roy" Padayachie", மே 1, 1950 - மே 5, 2012) தென்னாப்பிரிக்கத் தமிழரும் அரசியல்வாதியும் ஆவார். இவர் தென்னாப்பிரிக்கக் குடியரசின் பொதுத் துறை மற்றும் நிர்வாகத்திற்கான அமைச்சராகப் பணியாற்றினார். 

இவரது சொந்த ஊர் தமிழ்நாட்டிலுள்ள சென்னைக்கு அருகிலுள்ள ஊரமங்கலம் ஆகும். இவரது கொள்ளுத் தாத்தனார் ஆங்கிலேயர்களால் ஆப்பிரிக்காவிற்கு கூலியாளாக அழைத்து வரப்பட்டவர். இவரது பெற்றோர் தென்னாப்பிரிக்காவிலும், பெற்றோரின் பெற்றொர் மொரிசியசிலும் பிறந்தவர்கள் ஆவர். டர்பன்-வெஸ்ட்வில் பல்கலைக்கழகத்திலும் இளமாணிப் பட்டமும், லண்டன் பல்கலைக்கழகத்தில் முதுமாணிப் பட்டமும் பெற்றவர்.

இவர் 1972 ஆம் ஆண்டு ஆப்பிரிக்கத் தேசிய காங்கிரசில் இணைந்தார். நடால் இந்தியக் காங்கிரசின் சிறப்பு உறுப்பினராகவும் பனியாற்றினார். உலக வங்கி, யுனெசுக்கோ, யுனிசெப்பு ஆகியவற்றின் சார்பாகப் பணியாற்றினார். 1976 முதல் 1979 வரை ரெக்கிட் அண்டு கோல்மன் நிறுவனத்தில் நுண்ணுயிரியல் வல்லுநராகவும், 1979 முதல் 1980 வரை ஷெல் நிறுவனத்தில் வேதியியல் ஆய்வாளராகவும் பணியாற்றினார். அதே வேளையில் ஆப்பிரிக்கத் தேசியக் காங்கிரசின் இரகசிய செயற்பாடுகளில் ஈடுபட்டுள்ளார்.
ஏப்ரல் 2004 ஆம் ஆண்டில் தகவல்தொடர்பு துணை அமைச்சராக நியமிக்கப்பட்டார். 2010 ஆம் ஆண்டில் பொதுத்துறை மற்றும் நிருவாக துணை அமைச்சராகவும், 2011 ஆம் ஆண்டு முதல் இறக்கும் வரை பொதுத்துறை மற்றும் நிருவாக அமைச்சராகவும் பணியாற்றினார்.

இவர் எத்தியோப்பியாவிற்கு அரசுப் பயணம் மேற்கொண்டபோது 5 மே 2012 ஆம் ஆண்டு தங்கியிருந்த விடுதி அறையில் இறந்தார்



</doc>
<doc id="153695" url="https://ta.wikipedia.org/wiki?curid=153695" title="நற்குடி வேளாளர் வரலாறு (நூல்)">
நற்குடி வேளாளர் வரலாறு (நூல்)

நற்குடி வேளாளர் வரலாறு என்பது பாண்டியர் வரலாற்றைக் கூறும் குடிமரபு நூலாகும். இந்நூல், நன்குடி வேளாளர்களால் பாடப்பட்ட பழங்கால நாட்டுப்புறப்பாடல்களாகும். இந்தப் பாடல்கள் முழுமையாகக் கிடைக்கவில்லையென்றாலும் கிடைத்த 1035 பாடல்களைக் கொண்டு ஆறுமுக நயினார் அவர்கள், 1920ஆம் ஆண்டு மதுரையில் அச்சிட்டு இந்நூலை வெளியிட்டார். இதன் படி, பாண்டியரின் ஐந்து பிரிவில் இருங்கோவேள் பிரிவினர் வழி வந்தவர்கள் தொடர்ந்து பட்டம் கட்டிக்கொள்வதைக் கைவிடவில்லை. இதன் விதம் கி.பி. 1944 இல் இயற்கை எய்திய போற்றியடியா இருங்கோவேள் 201 ஆவது பாண்டிய மன்னர் மரபின் பட்டம் கொண்டிருந்தார் என அந்நூல் கூறுகிறது. மொத்தத்தில் இது 201 பேரை பாண்டியர் மன்னர்களாகக் குறிப்பிடுகிறது.

மூவேந்தர் கதை என்பது கர்ண தலைமுறைக் கதையாக பாண்டியர் தலைமையில் மூவேந்தர்களும் தமையன்களாக கொற்கையிலிருந்து ஆண்டதாகவும் பின்னர் அதிலிருந்து சேரரும் சோழரும் பிரிந்ததாகக் கூறப்படும் மரபுவழிக் கதையாகும். இதை உறுதிப்படுத்தும் விதமாக இந்நூலில் ஒரு பாடலும் உண்டு.

கோசாம்பியைத் தலைநகராகக் கொண்டு வடநாட்டில் ஆட்சி புரிந்த தமிழ் மன்னன் உதயணன் கி.மு.701இல் (கலியாண்டு 2400) ஆரியர்களைப் போரிட்டு வென்றான். அவன் ஆட்சி செய்திருந்தால் கி.பி. 199இல் குப்தர் தலையெடுக்காமல் தடுத்திருக்கலாம். பணிந்து பேசிய ஆரியர்களை நம்பி அடங்கிப் போன பண்பாட்டு அடிமைத்தனமே இந்த வீழ்ச்சிக்குக் காரணம் என இந்நூல் கூறுகிறது.

இந்நூலில், பாண்டிய மன்னர்களின் வரிசை தொடர்ச்சியாக இல்லாமல் இருந்தன. அதைத்தன் ஆய்வு கருத்துகளின் மூலம் முனைவர் இரா. மதிவாணன் அவர்கள், தான் எழுதிய கடைக்கழக நூல்களின் காலமும் கருத்தும் எனும் நூலில் முழுமைப்படுத்தினார். அவர் முழுமைப்படுத்திய பட்டியலுக்கும் நற்குடி வேளாளர்கள் பாடிய பாடலுக்கும் சிற்சில வேறுபாடுகள் இருந்தன.




</doc>
<doc id="153703" url="https://ta.wikipedia.org/wiki?curid=153703" title="சேந்தம் பூதனார் (பாட்டியல் புலவர்)">
சேந்தம் பூதனார் (பாட்டியல் புலவர்)

சங்ககாலப் புலவர் சேந்தம்பூதனாரின் பெயரை வைத்துக்கொண்டுள்ள இந்தச் சேந்தம்பூதனார் என்பதாம் நூற்றாண்டுக்கு முன் முன்பு வாழ்ந்தவர். 
இவர் பாட்டியல் என்னும் இலக்கண நூல் ஒன்று செய்துள்ளார். 
இந்த நூலிலிருந்து எடுக்கப்பட்ட 16 நூற்பாக்கள் ஒன்பதாம் நூற்றாண்டில் தோன்றிய பன்னிரு பாட்டியல் என்னும் நூலில் இடம்பெற்றுள்ளன. 
இந்த நூறுபாக்கள் புகழ்ச்சிமாலை முதல் அட்டமங்கலம் வரை உள்ள 16 சிற்றிலக்கியங்களுக்கு இலக்கணம் கூறுகின்றன. 


</doc>
<doc id="153704" url="https://ta.wikipedia.org/wiki?curid=153704" title="மாறன்">
மாறன்

மாறன் என்பது பாண்டியர் பெயர்களுள் ஒன்று.




</doc>
<doc id="153712" url="https://ta.wikipedia.org/wiki?curid=153712" title="பின்குறிப்பு">
பின்குறிப்பு

பின்குறிப்பு (postscript) எனப்படுவது, ஒரு கடிதத்தின் முக்கிய பகுதி எழுதப்பட்டபிறகு சேர்க்கப்படுவதாகும். இது ஆங்கிலத்தில் PS அல்லது P. S. என்று சுருக்கி அழைக்கப்படும். தமிழில் பி.கு. என சுருக்கி அழைப்பர். post scriptum எனும் இலத்தீன் வார்த்தைக்கு 'பின்னர் எழுதப்பட்டது' என பொருள். post scriptum எனும் இலத்தீன் வார்த்தையிலிருந்து மருவி வந்தது, postscript எனும் ஆங்கில வார்த்தை. 

பின்குறிப்பு என்பது ஒரு வாக்கியமாகவோ, பத்தியாகவோ சில நேரங்களில் பத்திகளாகவோ இருக்கலாம்.<br>
தமிழ் சிறுகதை இலக்கியத்தில், சில நேரங்களில் எழுத்தாளர்கள் 'பின்குறிப்பினை' நகைச்சுவையாகவும் புதுமையாகவும் பயன்படுத்துவர். பத்திரிகைகளில் எழுதப்படும் கட்டுரைகளிலும் இந்த நடை, புதுமையாக கடைபிடிக்கப்படுகிறது. 


</doc>
<doc id="153720" url="https://ta.wikipedia.org/wiki?curid=153720" title="தாரா சிங்">
தாரா சிங்

தாரா சிங் (; 19 நவம்பர் 1928 – 12 ஜுலை 2012) ஒரு பஞ்சாபி மல்யுத்த வீரராக இருந்து பிறகு நடிகரானவர். 1952-ம் ஆண்டு முதல் நடித்து வரும் இவர், இந்தியாவின் ராஜ்ய சபாவிற்கு முதலில் போட்டியிட்ட விளையாட்டு வீரர் ஆவார். இவர் பாரதிய ஜனதா கட்சியின் சார்பில் மாநிலங்களவை உறுப்பினராக ஆகஸ்ட் 2003 – ஆகஸ்ட் 2009 வரை பணியாற்றினார்.

இவர் ஜுலை 12, 2012-ம் நாள் காலை 7.30 மணிக்கு அவருடைய மும்பை வீட்டில் மாரடைப்பு காரணமாக உயிரிழந்தார்.

தாரா சிங், சூரத் சிங் மற்றும் பல்வந்த் கவுர் என்ற் சீக்கியர்களுக்கு மகனாக நவம்பர் 19, 1928-ல் அமிர்தரஸ் மாவட்டத்தில் உள்ள தர்முசக் கிராமத்தில் பிறந்தார்.

இவர், 132 கிலோ எடையும், 6'2" அடி உயரமும் இருந்தார். இவர் ஆரம்பகாலத்தில் கரலாகட்டை என்னும் வகை மல்யுத்தத்தில் ஈடுபட்டிருந்தார். இவர் பல்வேறு அரசர்கள் முன்னிலையிலும், வெளிநாடுகளிலும் மல்யுத்தப் போட்டியில் ஈடுபட்டுள்ளார்.
1952-ம் ஆண்டு முதல் திரைப்படங்களில் (சாங்க்திள்) நடிக்க ஆரம்பித்தார். 1960 முதல் 69 வரை முன்னனி நடிகராக இருந்த இவர் அதன் பிறகு பிற கதாபாத்திரங்களிலும் நடிக்க ஆரம்பித்த இவர் சுமார் 140 திரைப்படங்களில் நடித்துள்ளார். 6 தொலைக்காட்சித் தொடர்களிலும் இவர் நடித்துள்ளார். இவர் இராமாயன் தொடரில் நடித்த அனுமான் கதாபாத்திரம் அனைவரையும் கவர்ந்தது.

1978-முதல் பெரிய அளவில் மொஹாலியில் உள்ள தாரா படப்பிடிப்பகத்தின் உரிமையாளரும் இவரே. அனைத்து வசதிகளுமுடைய இப்படப்பிடிப்பகத்தினை சிறிய நகரம் என்றும் கூறுவர்.


^Wrestler-actor Dara Singh passes away Wrestler-actor Dara Singh passes away



</doc>
<doc id="153726" url="https://ta.wikipedia.org/wiki?curid=153726" title="பெருங்குன்றூர் கிழார்">
பெருங்குன்றூர் கிழார்

சங்ககாலப் பெருங்குன்றூர் கிழார் பெருங்குன்றூரில் வாழ்ந்தவர். பாட்டியல் புலவர் பெருங்குன்றூர் கிழார் சங்கப்புலவரின் பெயரால் குறிப்பிடப்பட்டவர். முந்தையவர் கி. பி. முதல் நூற்றாண்டில் வாழ்ந்தவர். பிந்தையவர் ஒன்பதாம் நூற்றாண்டுக்குச் சற்றே முந்தையவர். முந்தையவர் இலக்கியப் புலவர். பிந்தையவர் இலக்கணப்புலவர்.


</doc>
<doc id="153728" url="https://ta.wikipedia.org/wiki?curid=153728" title="பெருங்குன்றூர் கிழார் (பாட்டியல் புலவர்)">
பெருங்குன்றூர் கிழார் (பாட்டியல் புலவர்)

பாட்டியல் புலவர் பெருங்குன்றார் கிழார் சங்ககாலப் பெருங்குன்றூர் கிழாரின் பெயரைத் தாங்கியவர். இருவருக்கும் கால இடைவெளி சுமார் 600 ஆண்டுகள்.

பொருங்குன்றூர் கிழாரின் பாட்டியல் நூலிலிருந்து எடுக்கப்பட்ட 20 நூற்பாக்கள் பன்னிரு பாட்டியல் என்னும் நூலில் இடம்பெற்றுள்ளன. அவை பொரும்பாலும் புறத்துறைச் சிற்றிலக்கியங்களுக்கான இலக்கணத்தைக் கூறுகின்றன. 


</doc>
<doc id="153731" url="https://ta.wikipedia.org/wiki?curid=153731" title="சம்புகன்">
சம்புகன்

சம்புகன் "(Shambuka)" இராமாயணத்தில் உத்தர காண்டத்தின் கதைமாந்தருள் ஒருவன். தவம் இயற்றிய சூத்திரன் என்ற காரணத்தால் இராமனால் கொல்லப்பட்டவன். 

வால்மீகியின் இராமாயணம் யுத்த காண்டத்துடன் முடிவு பெறுகிறது. உத்தர காண்டம் பிற்காலத்தில் எழுதப்பட்ட இடைச்செருகல் ஆகும். எனவே தமிழ் இராமாயணத்தில் சம்புகன் என்ற கதாபாத்திரம் இல்லை. வடமொழியில் 15,16ம் ஆண்டு எழுதப்பட்ட உத்தர காண்டத்தில் சருக்கம் 73 முதல் 76 வரையிலான பகுதியில் சம்புக வதம் விவரிக்கப்பட்டுள்ளது. அயோத்தியில் பிராமணன் ஒருவனின் மகன் திடீரென இறந்து விடுகிறான். மகனை இழந்த பிராமணன் இராமனிடம் நீதி கேட்டு வருகிறான். அந்நேரத்தில் அங்கு வரும் நாரதமுனி, சூத்திரன் ஒருவன் உனது நாட்டில் தவம் இயற்றிக் கொண்டிருப்பதாலேயே இந்த சம்பவம் நிகழ்ந்துள்ளது என்கிறார். சம்புகனைத் தேடிச் சென்ற இராமன் அவன் தவமியற்றிக் கொண்டிருப்பதைக் கண்டு அங்கேயே அவனைத் தனது வாளால் தலை வேறு முண்டம் வேறாக்கிக் கொல்கிறான். 
பெரியார் போன்றோர் சம்புக வதத்தைக் காரணம் காட்டி இராமன் கருணையுடைய அரசன் அல்லன் என்று குற்றஞ் சாட்டினர்.


</doc>
<doc id="153732" url="https://ta.wikipedia.org/wiki?curid=153732" title="துணை ஆறு">
துணை ஆறு

துணை ஆறு "(Tributary)" என்பது நேரடியாக கடலில் கலக்காமல் வேறொரு முதன்மை ஆறு அல்லது ஏரியில் கலக்கும் நீரோட்டம். துணை ஆற்றைக் கிளை ஆறுடன் குழப்பிக் கொள்ளக் கூடாது. துணை ஆறு முதன்மை ஆற்றுடன் வந்து கலப்பது. கிளை ஆறோ முதன்மை ஆற்றில் இருந்து கிளைத்துப் பிரிந்து செல்வது. எடுத்துக்காட்டு பவானி ஆறு,அமராவதி, நொய்யல்,கபினி,அர்க்காவதி போன்றவை காவிரியின் துணை ஆறுகள். கொள்ளிடம்,வெண்ணாறு,அரசலாறு போன்றவை காவிரியின் கிளை ஆறுகள்.


</doc>
<doc id="153733" url="https://ta.wikipedia.org/wiki?curid=153733" title="கிளை ஆறு">
கிளை ஆறு

கிளை ஆறு "(Distributary)" முதன்மை ஆற்றிலிருந்து பிரிந்து தனித்தோடும் ஆறு ஆகும். மேடு பள்ளமான பகுதியில் பல சிறிய ஆறுகள்( துணை ஆறுகள்) இணைந்து முதன்மை ஆறு உருவாவது போல் சமமான பகுதியில் முதன்மை ஆறானது பல கிளைகாகப் பிரிந்து சென்று கடலில் கலக்கிறது.இதன் மூலம் செழிப்பான,வேளாண்மைக்கு உகந்த நிலப்பகுதியான டெல்டா (Delta) உருவாகின்றது. கிளை ஆற்றைத் துணை ஆற்றோடு குழப்பிக் கொள்ளக் கூடாது.எடுத்துக்காட்டு: பவானி ஆறு,அமராவதி, நொய்யல்,கபினி,அர்க்காவதி போன்றவை காவிரியின் துணை ஆறுகள். கொள்ளிடம்,வெண்ணாறு,அரசலாறு போன்றவை காவிரியின் கிளை ஆறுகள். பல வேளைகளில் கிளை ஆறுகள் காலப் போக்கில் முதன்மை நீரோட்டத்தின் பெரும்பகுதியை எடுத்துக் கொண்டு அவையே முதன்மை நீரோட்டமாகி விடுதலும் உண்டு.


</doc>
